ཨན་ཌྷིར་སེན་གྱི་བྱིས་སྒྲུང་།

སྲན་རིལ་སྟེང་གི་སྲས་མོ།

གནའ་སྔ་མོ་སྔོ་མོ་ཞིག་ལ། རྒྱལ་སྲས་ཤིག་ཡོད་པ་རེད། ཁོང་
གིས་སྲས་མོ་ཞིག་བཙལ་ནས་གཉེན་སྒྲིག་བྱེད་འདོད་ཡོད་མོད། འོན་
ཀྱང་། ཆ་རྐྱེན་ཞིག་ཡོད་པ་ནི། དེ་ངེས་པར་དུ་རྒྱལ་བོ་ཞིག་གི་སྲས་
མོ་དག་མ་ཞིག་ཡིན་དགོས། དེ་བས་ཁོ་འཛམ་གླིང་ཡོངས་ལ་དེ་འདྲའི་
སྲས་མོ་ཞིག་བཙལ་དུ་སོང་བ་རེད། ཡིན་ནའང་། ཁོ་ས་ཆ་གང་དུ་སོང་
ཡང་། དགག་རྐྱེན་ཞིག་ལ་འཕྲད་པས། སྲས་མོ་མང་ཡང་། ཁོས་སུ་
ཞིག་སྲས་མོ་དག་མ་ཡིན་པ་བརྡར་ཤ་གཅོད་ཐབས་བྲལ། བུ་མོ་དག་
ཕྱོགས་གང་ཐད་ནས་ཀྱང་སྲས་མོ་རུ་མི་འགྲོ་བས། མཐའ་འབྲས་ཁོ་
བོ་ཕྱིར་མི་ལོག་ཐབས་མེད་བྱུང་། སེམས་ཁམས་འདི་མུན་ནག་གིས་
བཟུང་བ་དང་འདྲ། རྒྱུ་མཚན་ནི་ཁོ་བོར་དེ་འདྲའི་སྲས་མོ་ཞིག་ཐོབ་
འདོད་ཆེ་ནའང་མ་ཐོབ་པས་སོ། །
ཉིན་ཞིག་གི་དགོང་མོར། གློ་བུར་དུ་ཆར་བ་དྲག་པོ་ཞིག་བབས་
བྱུང་། ནམ་མཁའ་ནས་གློག་འོད་འཁྱུག་ཅིང་དྲག་ཆར་ཤག་ཤག་ཏུ་
འབབ་པ་འདིས་མི་རྣམས་ལ་སྐྲག་སྣང་རང་དབང་མེད་པར་སྟེར།
སྐབས་འདིར་མི་ཞིག་གིས་སྒོ་རྡུང་བྱུང༌། རྒྱལ་སྲས་ཀྱི་ཕ་ཡབ་རྒྱལ་
པོ་རྒན་པ་སྒོ་ཕྱེ་རུ་སོང་བ་ན་སྒོ་ཆེན་གྱི་ཕྱི་རོལ་ན་སྲས་མོ་ཞིག་ཡར་
ལངས་འདུག འོན་ཀྱང་། ཆར་རླུང་གིས་ཁོ་མོའི་ཚུགས་ཀ་བཙོག་
པོར་བཟོས་འདུག་ལ། ཆར་ཆུ་ཁོ་མོའི་སྐྲ་ནས་ལྭ་བའི་སྟེང་དུ་མར་
ཤམ་ཤམ་དུ་བཞུར་བཞིན་པ་མ་ཟད། ལྷམ་མགོར་བཞུར་ནས་རྐང་
མགོ་ནས་བཞུར་བཞིན་འདུག ཁོ་མོའི་བཤད་ན་མོ་ནི་སྲས་མོ་དག་
མ་ཞིག་ཡིན་ཟེར།
རྒྱལ་སྲས་ཀྱི་མ་ཡུམ་རྒྱལ་མོ་རྒན་པས་བསམ་རྒྱུར། རེད། འདི་
ལ་ང་ཚོས་མྱུར་དུ་བརྟག་དཔྱད་ཅིག་བྱས་ཆོག་པ་རེད། དུས་དེར་རྒྱལ་
མོ་རྒན་པ་མལ་ཁང་དུ་ཕྱིན་ནས། དངོས་པོ་ཡོད་ཚད་ཕར་བཞག་ནས།
མལ་ཁྲིའི་སྟེང་དུ་སྲན་རྡོག་གསུམ་བཞག་པ་རེད། དེ་ནས་ཁོ་མོས་
གདན་ཉི་ཤུ་ལྷག་བླངས་ནས་སྲན་རིལ་གྱི་སྟེང་དུ་མནན། དེའི་འཕྲོར་
གདན་དེ་དག་གི་ཐོག་ཏུ་བྱ་སྤུའི་ཉལ་ཐུལ་ཉི་ཤུ་ལྷག་བཏིང་། འདི་ལྟར་
བརྩེགས་པའི་ཉལ་ཁྲིའི་སྟེང་དུ་སྲས་མོ་དེ་གཟིམས་སུ་བཅུག་པ་རེད།
ཕྱི་ཉིན་སྔ་མོར་ཚང་མས་ཁོ་མོར་མདང་ནུབ་གཉིད་བདེ་མིན་དྲིས་པ་ན། སྲས་མོས་བཤད་རྒྱུར། མདང་ནུབ་ང་གཉིད་ཡོང་བ་ཕར་བཞག་མཚན་གང་བོར་སྨིན་མ་ཁ་མ་བཙུམས། སྐྱ་རེངས་ཀྱི་དུས་སུ་ངས་ད་གཟོད་ཉལ་ཁྲིའི་སྟེང་དུ་ཅི་ཞིག་ཡོད་པ་ཚོར། དེ་ནི་ཧ་ཅང་སྲ་མཁྲེགས་དང་ལྡན་པའི་དངོས་པོ་ཞིག་རེད། ངའི་ལུས་ཧྲིལ་པོ་མི་བདེ་བར་བཟོས་སོང་། ངོ་མ་སྐྲག་ནི་ཞིག་རེད་ཅེས་བརྗོད། དེ་ནས་བཟུང་ཚང་མས་ཁོ་མོ་སྲས་མོ་ངོ་མ་ཞིག་ཡིན་པ་ཤེས་སོང་། རྒྱུ་མཚན་ནི་དེ་འདྲའི་གདན་མཐུག་པོའི་འོག་ཏུ་སྲན་རིལ་ཡོད་པའང་ཚོར་ནུས་པས་སོ། ། སྲས་མོ་དག་མ་མ་གཏོགས་དེ་འདྲའི་འཇམ་
བག་དང་ལྡན་པའི་སྐྱི་ལྤགས་ཡོད་མི་སྲིད། དུས་དེ་ནས་རྒྱལ་སྲས་དེས་སྲས་མོ་འདི་བཙུན་མོར་བསུས། རྒྱུ་མཚན་ནི་ཁོ་མོ་སྲས་མོ་དག་མ་ཞིག་ཡིན་པས་སོ། ། སྲན་རྡོག་འདི་ཡང་དངོས་མང་བཤམས་སྟོན་ཁང་གི་བཤམས་སྟོན་དངོས་པོར་གྱུར་བ་རེད། གལ་སྲིད་མི་སུ་ཞིག་གིས་ཁྱེར་མེད་ན། ད་ལྟའང་མི་རྣམས་ཀྱིས་མཐོང་སྲིད། འདི་ནི་གཏམ་རྒྱུད་ངོ་མ་ཞིག་རེད།


དངུལ་སིལ་མ་ཞིག་གི་གཏམ་རྒྱུད།

གནའ་སྔ་མོ་ཞིག་ལ་དངུལ་སིལ་མ་ཞིག་ཡོད། དེ་བཟོ་གྲྭ་ལས་
ཕྱིར་ཐོན་ཡོང་དུས། ངོ་མདངས་བཀྲ་ཞིང༌། ཡར་མར་ལ་ལྡིང་བཞིན་
སྐད་བརྒྱབ་ནས། ཁྲི་ལོར་ཤོག ང་ད་ལྟ་རྒྱ་ཆེ་བའི་འཇིག་རྟེན་ལ་འགྲོ་རྒྱུ་
ཡིན་ཞེས་ཟེར། དེ་ནས་ཁོ་རང་གཞི་རྒྱ་ཆེ་བའི་འཇིག་རྟེན་འདིར་ཡོང་
བ་རེད།
བྱིས་པས་འཇམ་མཉེན་ལྡན་པའི་ལག་པས་ཁོ་ལ་རེག་ཅིང་། གཡོག་
པོས་རྩུབ་ཅིང་འཁྱག་པའི་ལག་པས་ཁོ་འཛིན་བཞིན་ཡོད། རྒན་པ་
རྣམས་ཀྱིས་ཕར་སྐོར་ཚུར་སྐོར་བྱས་ནས་ཁོ་ལ་བལྟ་བཞིན་ཡོད།
ན་གཞོན་ཚོས་ལག་ཏུ་བཟུང་ནས་དེ་བཀོལ་སྤྱོད་བྱེད་བཞིན་ཡོད།
དངུལ་སིལ་མ་འདི་ནི་དངུལ་གྱིས་བཟོས་པ་རེད། ཧ་ཡང་གི་གྲུབ་ཆ་ཧ་
ཅང་ཉུང་ངོ་། ཁོ་ཐོན་པའི་ལོ་གཅིག་པོ་འདིའི་ནང་འཛམ་གླིང་སྟེང་
འོད་དང་གྲིབ་མ་ཡོད་པ་རེད། འདི་ནི་ཁོ་བོ་ལས་བཟོ་བྱེད་པའི་རྒྱལ་
ཁབ་དེའི་ནང་ནས་བཤད་པ་རེད། ཡིན་ཡང་། ཉིན་ཞིག་ཁོ་རང་ཕྱི་
རྒྱལ་དུ་ལྟ་སྐོར་ལ་སོང་བ་རེད། །ཁོ་ནི་ལྟ་སྐོར་ལ་འགྲོ་མཁན་གྱི་བདག་
པོའི་སྒོར་ཁུག་ནང་གི་རང་རྒྱལ་གྱི་སྒོར་མོ་གཅིག་པོ་དེ་རེད། མི་དྲག་
འདིས་ལག་ཏུ་ཐོན་དུས་ད་གཟོད་སྒོར་མོ་དེ་ཡིན་པ་ཤེས། མི་དྲག་དེས་
བཤད་པ། ངའི་ལག་ཏུ་རང་རྒྱལ་གྱི་སྒོར་མོ་ཞིག་ཡོད་པ་ཡིད་ལའང་
མ་དྲན། འདི་ལྟར་ན་ཁོ་ང་དང་མཉམ་དུ་ཡུལ་སྐོར་ལ་སོང་ཆོག་པ་
རེད། ཁོས་དངུལ་སིལ་མ་འདི་སྒོར་ཁུག་ནང་དུ་འཕེན་དུས། དངུལ་
སིལ་མ་དེ་དགའ་ནས་སྒྲ་གྲགས་ཤིང་གནམ་ལ་ལྡིང་། ཁོ་བོ་ད་ལྟ་མི་ཆ་
མེད་རྒྱུས་མེད་འགའ་དང་མཉམ་དུ་ཡོད། གྲོགས་པོ་འདི་དག་ཕར་བུད་
སོང་། རྐུབ་སྟེགས་སྟོང་བ་རྗེས་མ་ཚོར་བསྐྱུར། ཡིན་ཡང་། རང་རྒྱལ་གྱི་
དངུལ་སིལ་འདི་ནམ་ཡང་སྒོར་ཁུག་ནང་དུ་བསྡུས་ནས་ཡོད། འདི་ནི་
གཟི་བརྗིད་ཞིག་རེད།
གཟའ་འཁོར་འགའ་འགོར་སོང་། དངུལ་སིལ་མ་དེ་འཛམ་གླིང་
སྟེང་གི་ས་ཆ་མང་པོ་ཞིག་ལ་སོང་ཟིན། སོང་བ་མང་དྲག་པས། ཁོ་རང་
ཉིད་ཀྱིས་ཀྱང་། རང་ཉིད་ད་ལྟ་གང་དུ་ཡོད་པ་མི་ཤེས། ཁོས་རྒྱལ་ཁབ་
གཞན་པའི་སྒོར་མོས་ཁ་བརྡ་ལས་གོ་ཐོས་ལྟར་ན། ཁོ་ཚོ་ནི་སྒོར་མིན།
ཨུ་རུ་སུའི་སྒོར་མོ་ཡིན་ཟེར། གཅིག་གིས་བཤད་རྒྱུར། ཁོ་ཚོ་གྲོང་ཁྱེར་
ག་གེ་མོ་ཞིག་ལ་སླེབས་བྱུང་ཟེར། ཡང་གཅིག་གིས་ཁོ་ཚོ་ས་ཆ་ག་གེ་མོ་
ཞིག་ལ་སླེབས་སོང་ཟེར། ཡིན་ཡང་། དངུལ་སིལ་མ་དེ་སྐད་ཆ་དེ་དག་
ལ་ཀླད་པ་འཁོར་མ་ཐུབ། གལ་སྲིད་མི་ཞིག་ནམ་ཡང་སྒོར་མོའི་ཁུག་
མའི་ནང་དུ་བསྡད་ན། ཅི་ཡང་མཐོང་མི་སྲིད་དོ། ། དངུལ་སིལ་མ་དེའི་
གནས་བབས་ནི་འདི་འདྲ་ཞིག་གོ། ཡིན་ཡང་ཉིན་ཞིག་ལ། ཁོ་བོ་སྒོར་
ཁུག་ནང་དུ་ཡོད་དུས། སྒོར་ཁུག་གི་ཁ་བརྒྱབ་མེད་པ་ཤེས་སོང་། དེའི་
རྐྱེན་གྱིས་ཁོ་བོ་སྒོར་ཁུག་གི་ཁར་འགོས་ཡོང་ནས་ཕྱི་ལ་རྒྱང་ལྟ་བྱས།
ཁོས་འདི་ལྟར་བྱེད་མི་འོས་མོད། ཡིན་ཡང་། ཁོ་ལ་མཚོན་ན་ཕྱི་རོལ་
ཞེས་པ་དེ་ནི་ཧ་ཅང་ཁྱད་མཚར་ལྡན་པ་ཞིག་ཡིན་པས་སོ། ། མི་རྣམས་
ཀྱིས་ནམ་རྒྱུན་ཁྱད་མཚར་གྱི་བློ་འདིའི་ཆེད་དུ་མང་པོ་ཞིག་བློས་
བཏང་བ་རེད། ཁོ་དལ་བུར་དོར་མའི་ཁུག་མའི་ནང་དུ་སོང་། དགོང་
མོ་འདིར་སྒོར་ཁུག་ཕྱིར་ལེན་དུས། དངུལ་སིལ་མ་དེ་ཁུག་མའི་ནང་དུ་
ལུས། དངུལ་སིམ་མ་དེ་ལྭ་བ་འགའ་དང་མཉམ་དུ་བར་ཁྱིམ་དུ་བསྐྱལ།
དངུལ་ཁུག་མ་ལས་ས་ཐོག་ལ་ཡར་སོང་། སུས་ཀྱང་དངུལ་སིལ་མ་དེ་
མཐོང་མ་བྱུང་།
ཕྱི་ཉིན་སྔ་དྲོ། ལྭ་བ་དེ་དག་ཡང་བསྐྱར་ཁང་བའི་ནང་བསྐྱལ་
ཡོང་། མི་དྲག་དེས་ལྭ་བ་གྱོན་ནས་མུ་མཐུད་དུ་ལམ་ལ་ཆས། ཡིན་
ཡང་། དངུལ་སིལ་མ་དེ་ཤུལ་དུ་ལུས། ཁོ་བོ་སུ་ཞིག་གིས་རྙེད་བྱུང་བས།
ཡང་བསྐྱར་མི་རྣམས་ལ་ཞབས་ཞུ་མི་བསྒྲུབ་ཐབས་མེད་བྱུང་། དངུལ་
སིལ་མ་དེ་གཞན་པའི་དངུལ་སྒོར་གསུམ་དང་མཉམ་དུ་བཀོལ་སྤྱོད་
བྱས་པ་རེད། དངུལ་སིལ་མ་དེའི་སེམས་སུ། ཉེ་འཁོར་གྱི་ཁོར་ཡུག་ལ་
བལྟ་བ་འདི་ནི་ཧ་ཅང་སྤྲོ་སྐྱིད་དང་ལྡན་པ་ཞིག་རེད། མི་མང་པོ་ཞིག་ངོ་
ཤེས་ཤིང་སྲོལ་རྒྱུན་གོམས་སྲོལ་མང་པོ་ཞིག་ལ་རྒྱུས་ལོན་བྱེད་ཐུབ། དེ་
ལས་སྤྲོ་སྐྱིད་ལྡན་པ་ཞིག་གང་དུ་འང་མེད་འདོད།
འདི་ནི་ས་ཆ་གང་གི་དངུལ་སིལ་མ་རེད། རང་རྒྱལ་གྱི་སྒོར་མོ་མ་
རེད། འདི་ནི་རྫུན་མ་ཞིག་རེད། རིན་ཐང་ཅི་ཡང་མེད་དོ། །
ཁོ་རང་ཉིད་ཀྱིས་བཤད་པ་ལྟར། དངུལ་སིལ་མ་ཞིག་གི་གཏམ་
རྒྱུད་འདི་ནས་བཟུང་མགོ་བརྩམ་པ་རེད། དངུལ་སིམ་མས་བཤད་རྒྱུར།
རྫུན་མ..……རིན་ཐང་ཅི་ཡང་མེད་པ། སྐད་ཆ་འདི་དག་གིས་མིའི་
སེམས་ལ་རྨ་ཁ་བཟོས་འགྲོ། ང་ནི་དངུལ་བཞུས་ནས་ལས་པ་བདེན།
རྡུང་ན་སྒྲ་ཡོད། སྲིད་གཞུང་གི་ཐམ་ག་བདེན་པ་ཡིན། མི་འདི་དག་
འཆུག་སོང་བ་ཁོ་ཐག་རེད། ཁོ་ཚོས་བསྟན་པ་ནི་ང་མིན། འོན་ཀྱང་།
ཁོ་ཚོས་བསྟན་པ་ནི་ང་རེད། ཁོ་ཚོས་བསམ་བཞིན་དུ་ང་ལ་རྫུན་མའི་
མིང་འདོགས་པ་རེད། རིན་ཐང་མེད་པར་བཤད། ངས་འདི་ལྐོག་ནས་
གཞན་ལ་སྟེར་དགོས། ཅི་ཡིན་མ་ཚོར་བའི་ངང་གཞན་ལ་སྟེར་དགོས
ང་ཐོབ་ཟིན་པའི་མི་དེས་འདི་ལྟར་བཤད། དེ་ནས་ང་དགོང་མོ་གཞན་
གྱིས་བཀོལ་སྤྱོད་བྱེད་ལ། ཉིན་དཀར་གཞན་གྱིས་སྡུག་དམོད་བྱེད།
སྒོར་རྫུན་འདི་ལ་རིན་ཐང་ཅི་ཡང་ཡོད་པ་མ་རེད། ངས་འདི་ལྐོག་ནས་
གཞན་ལ་སྟེར་དགོས།
ནམ་རྒྱུན་དངུལ་སིལ་མ་དེས་རང་ཉིད་རང་རྒྱལ་གྱི་སྒོར་མོ་ཞིག་
ཡིན་བསམ་དུས། ཁོ་རྒྱལ་ཁབ་གཞན་པའི་མིའི་ལག་ཏུ་དགོས་པ་མེད་
པར་བསྡད་ཡོད། ང་ནི་ཅི་འདྲའི་སྙིང་རྗེ་དགོས་པའི་དངུལ་སིལ་མ་ཞིག་
རེད། གལ་ཏེ་ངའི་རྒྱུ་ཆ་དངུལ་དང་རིན་ཐང་། སྲིད་གཞུང་གི་ཐམ་ག་
སོགས་ལ་རིན་ཐང་མེད་ཚེ། ང་ཁོ་ཚོ་ལ་མཚོན་ན་རིན་ཐང་ཞེས་པ་
ཞིག་གང་ན་ཡོད་དམ། འཇིག་རྟེན་པའི་མིག་ནང་དུ། ཁྱོད་ལ་བཀོལ་
སྤྱོད་རིན་ཐང་ཡོད་ན། ད་གཟོད་ཁྱོད་ལ་རིན་ཐང་ཡོད་པ་རེད། ང་ལ་མ་
གཞི་ནས་ཉེས་པ་ཅི་ཡང་མེད། ངའི་ཕྱི་ཚུལ་གྱིས་ང་ཉེས་ཅན་དུ་བཟོས་
འདུག དེའི་རྒྱུ་མཚན་གྱིས་ངའི་ཉེས་མིང་འདི་ཁུར་ནས་ལམ་འདི་
ནས་ཕར་འགྲོ་ཚུར་རྒྱུགས་བྱས་པ་ཡིན་ལ། སེམས་ཁམས་ཧ་ཅང་མི་
སྐྱིད། འདི་ལ་སྐྲག་སྣང་དང་ལྡན། ནམ་རྒྱུན་ང་ཁོ་ཚོས་སྒོར་ཁུག་ལས་
ཕྱིར་བླང་ཡོང་དུས་ང་འདར་བཞིན་ཡོད། འཇིག་རྟེན་པའི་ང་ལ་ཅེར་
བའི་མིག་མདངས་ཏེ། རྫུན་མ་དང་གཡོ་ཅན་དུ་རྩིས་ནས་ཕྱིར་ཅོག་ཙེ་
ཐོག་འཕེན་པའི་རྣམ་པ་མཐོང་ཡོང་བས་སོ། ། ཉིན་ཞིག་ལ་ང་རྒན་མོ་
དབུལ་བོ་ཞིག་གི་ཉིན་ཧྲིལ་བོའི་དཀའ་ཁག་གི་གླ་དངུལ་ལ་བྱིན། མོས་
ང་ཕར་ལ་མ་གཡུགས། ང་སུ་ལ་བྱིན་ཡང་མ་དགོས་པས།ང་ཁོ་མོའི་
སེམས་ངལ་ཆེན་པོ་ཞིག་ཏུ་གྱུར། རྒན་མོས་བཤད་རྒྱུར། ངས་ཀྱང་སྒོར་
མོ་འདི་ཁྱེར་སོང་ནས་གཞན་ལ་མགོ་བསྐོར་མི་གཏོང་ཐབས་མེད་
རེད་ཟེར། རྒྱུ་མཚན་ནི་ང་ལ་སྒོར་མོ་རྫུན་མ་ཞིག་བསྡུ་གཉེར་བྱེད་
པའི་རྒྱུ་འབྱོར་མེད། སྒོར་མོ་མང་བའི་བག་ཟས་སྲེག་མཁན་དེར་འདི་
ཐོབ་ན་འགྲིག ཁོར་གྱོང་འདི་ཙམ་ཞིག་རེག་པའི་མ་རྩ་ཡོད། ཡིན་
ཡང་། འདི་ལྟར་བསྒྲུབ་ན་ནོར་ཡོད་པ་ནི་གནས་ལུགས་ངོ་མ་རེད།
དངུལ་སིལ་མ་དེས་དངན་པ་ཞིག་འཐེན་བཞིན་འདི་ལྟར་ལབ། ང་ཡང་
རྒན་མོ་འདིའི་རྒྱུ་འབྲས་སྟེང་གི་སེམས་ངལ་ཆེན་པོ་ཞིག་ཏུ་མི་འགྱུར་
རང་འགྱུར་དུ་གྱུར། ངའི་ཚེ་མཇུག་ལ་འདི་འདྲའི་འགྱུར་ལྡོག་མང་པོ་
ཞིག་འབྱུང་དགོས་སམ། དེ་ནས་རྒན་མོ་དེས་དངུལ་སིལ་དེ་ཁྱེར་ནས་
བག་ཟས་སྲེག་མཁན་ཡོད་སར་སོང་། མི་འདི་ཚོང་རར་ཞུགས་ཡོད་
པས། རྒྱུགས་ཆེ་བའི་དངུལ་སྒོར་ལ་ཐོགས་པ་མེད། འདི་ངས་དང་ལེན་
བྱེད་མི་ནུས། ཁོས་རྒན་མོའི་གདོང་ལ་བལྟས་ནས་དེ་ལྟར་ཕྱིར་བྱིན།
དེས་རྐྱེན་གྱིས་རྒན་མོས་དངུལ་སིལ་མ་འདི་སྤྱད་ནས་བག་ཟས་ཉོ་མ་
ཐུབ་པ་རེད། ང་སྡུག་བསྔལ་ཁྲི་ཡིས་བཟུང་། ངའི་སེམས་སུ་ང་གཞན་
པའི་སྡུག་བསྔལ་གྱི་འབྱུང་རྩ་རུ་གྱུར་སོང་བར་འདོད། ང་ན་སོ་གཞོན་
དུས་དེ་འདྲའི་བདེ་སྐྱིད་དང་ལྡན་ལ། དེ་འདྲའི་རང་རློམ་ཆེའང་། ངས་
རང་ཉིད་ཀྱི་རིན་ཐང་དང་རང་རེའི་སྲིད་གཞུང་གི་ཐམ་ག་ངོས་ཟིན་
ཡོད། ང་ལ་སུན་སྣང་དང་ཡིད་མུག་ཞིག་སེམས་གཏིང་ནས་སྐྱེས
ཡོང་། གཞན་ལ་མི་དགོས་པའི་དངུལ་སིལ་མ་ཞིག་གི་སྡུག་བསྔལ་
མཐའ་དག་ངས་མྱངས་ཟིན། ཡིན་ཡང་། རྒན་མོ་དབུལ་བོ་དེས་ང་ཡང་
བསྐྱར་ཁོ་མོའི་ཁྱིམ་དུ་ཁྱེར་ནས་སོང་། ཁོ་མོས་བརྩེ་བ་ཞིག་དང་དྲོད་
དང་ལྡན་པའི་རྣམ་འགྱུར་ཞིག་གིས་ང་ལ་བལྟས་ནས། འདི་ལྟར་བཤད།
ངས་འདི་ཁྱེར་སོང་ནས་གཞན་ལ་མགོ་སྐོར་མི་གཏོང་། ངས་ཁྱོད་ཀྱི
སྟེང་དུ་བུ་ག་ཆུང་ཆུང་ཞིག་བཏོལ་རྒྱུ་ཡིན། རྒྱུ་མཚན་ནི་དེ་ལྟར་བྱས་
ན་མི་རྣམས་ཀྱིས་བལྟས་མ་ཐག་རྫུན་མ་ཡིན་པ་ཤེས་པས་སོ།  ཡིན་
ཡང་། ཁྱོད་ནི་བཀྲ་ཤིས་པའི་དངུལ་སིལ་མ་ཞིག་ཡིན་སྲིད། འདི་བདེན་
པ་ཡིན་པ་ང་ལ་ཡིད་ཆེས་ཡོད། བསམ་ཚུལ་འདི་ནི་ངའི་ཀླད་པའི་
ནང་དུ་བག་ཆགས་ཧ་ཅང་ཟབ། ངས་དངུལ་སིལ་མའི་ཁུང་བུའི་ནང་
དུ་སྐུད་པ་ཞིག་བརྒྱུས་ཤིང་དེ་བཀྲ་ཤིས་པའི་དངོས་པོ་ཞིག་གི་ཚུལ་དུ་
བརྩིས་ནས། ཁྱིམ་མཚེས་ཚང་གི་བྱིས་པའི་སྐེ་ལ་འདོགས་རྒྱུ་ཡིན། དེ་
ནས་ཁོ་མོས་ངའི་ལུས་སྟེང་དུ་བུ་ག་ཞིག་བཏོལ། གཞན་གྱིས་རང་གི་
ལུས་སྟེང་དུ་བུ་ག་བཏོལ་ན་དེ་ནི་དེ་འདྲའི་སྐྱིད་པོ་ཞིག་མ་རེད། ཡིན་
ཡང་། མི་རྣམས་ཀྱི་སེམས་པ་རྣམ་དག་ཡིན་པས།ན་ཟུག་མང་པོ་ཞིག་
ཀྱང་བཟོད་ནུས། ངའི་ལུས་སྟེང་དུ་སྐུད་པ་ཞིག་གིས་བརྒྱུས་པ་དེ་ནས་
བཟུང་། ང་ནི་རྟགས་མ་ཞིག་ཏུ་གྱུར་ནས། བྱིས་པ་ཞིག་གི་རྐེད་པར་
བཏགས་སོ། ། བྱིས་པ་འདིས་ང་ལ་འོ་བྱེད་ཅིང་། འཛུམ་དཀར་གྱིས་
བསུས། ང་རྟག་ཏུ་ཁོ་བོའི་དྭངས་གཙང་གི་བྱིས་བློའི་ནང་དྲོད་དང་ལྡན་
པའི་ངང་འཚོ་ཞིང་གནས།
ནམ་ལངས་ལ་ཁར་ཡོད་པའི་དུས་སུ། བྱིས་པའི་ཨ་མས་ང་ལག་
ཏུ་བླངས་ནས་ཞིབ་འཇུག་བྱས། ཁོ་མོས་རང་ཉིད་ཀྱི་བསམ་ཚུལ་
ཞིག་གིས་ང་ལ་བསྒྱུར་བཅོས་གཏོང་ན་འདོད་ཡོད། དེ་ངས་མྱུར་དུ་
ཚོར་བྱུང་། མོས་ཁེ་གྲི་ཞིག་ཁྱེར་ཡོང་ནས་ངའི་སྐུད་པ་དུམ་སེ་བཅད་
སོང་།
མོས་བཤད་རྒྱུར། བཀྲ་ཤིས་པའི་དངུལ་སིམ་མ་ཞིག་ཡིན་མིན་
ང་ཚོས་མྱུར་དུ་ཤེས་སྲིད་ཅེས། མོས་ང་སྐྱུར་ཁུའི་ནང་དུ་འཕངས་ཤིང་
ངའི་ལུས་ཡོངས་སྔོན་པོ་རུ་གྱུར། ཅུང་ཙམ་ནས་མོས་ང་ཡར་བླངས་
ནས་གཙང་མར་ཕྱིས་རྗེས། ས་སྲོས་ཀྱི་དུས་ལ་ང་ཁྱེར་ནས་བྱ་དགའི་
འཛིན་ཤོག་ཉོ་ས་ཞིག་ལ་སོང་ནས། ང་བྱ་དགའི་འཛིན་ཤོག་ཞིག་ལ་
བརྗེས། ངའི་སེམས་པ་སྡུག་གི་མུན་པས་བཟུང་ཞིང་། ཕལ་ཆེར་འཐོར་
འགྲོ་སྙམ་པའི་ཚོར་བས་ཁྱབ། ངས་གཞན་པས་ང་ལ་དངུལ་རྫུན་ཟེར་
བ་ཤེས། གཞན་པས་དངུལ་མང་པོའི་ཁྲོད་ནས་མར་གཡུགས་སྲིད་
པའང་ཤེས། དངུལ་དེ་དག་གི་སྟེང་ལ་མིའི་གཟུགས་དང་ཡི་གེ་མང་པོ་
ཕབ་ཡོད། དེར་བསྟེན་རླབས་ཆེན་དུ་བརྩི་བཞིན་ཡོད། འཛིན་ཤོག་
བཙོང་མཁན་དེའི་ཁང་བའི་ནང་དུ་མི་ཧ་ཅང་མང་པོ་ཡོད། ཁོ་བོ་བྲེལ་
འཚུབ་ཧ་ཅང་ཆེ་ཞེས་པའི་སྒྲ་ཞིག་དང་མཉམ་དུ་ང་ཁོའི་འཐེན་སྒམ་
དུ་འཕངས། ང་ལ་བརྗེས་པའི་བྱ་དགའི་འཛིན་ཤོག་དེར་སྒོར་མོ་ག་འདྲ་
ཞིག་ཐོབ་ཡོད་པ་ངས་གཞི་ནས་ཀྱང་མི་ཤེས། ཡིན་ཡང་། ཕྱི་ཉིན་སྔ་
དྲོར་ང་རང་དངུལ་རྫུན་མར་ངོས་འཛིན་པ་ངས་གསལ་བོར་ཤེས་པར་
མ་ཟད། ང་ཁྱེར་ནས་གཞན་ལ་མུ་མཐུད་དུ་མགོ་སྐོར་གཏོང་སྲིད། འདི་
ནི་ཧ་ཅང་བཟོད་དཀའ་བའི་སྡུག་བསྔལ་ཞིག་རེད། ཁྱད་པར་དུ་རང་
ཉིད་ཀྱི་རང་བཞིན་ནི་ལྷད་མེད་པ་ཞིག་ཡིན་པས། འདི་དག་ལ་བཟོད་
བསྲན་དང་དགག་སྒྲུབས་བྱེད་མི་ཐུབ། འདི་བཟོད་བསྲན་བྱེད་མི་ཐུབ།
དུས་ཡུན་རིང་བོ་ཞིག་ལ་ང་ལག་པ་གཅིག་ལས་ལག་པ་གཞན་ཞིག་
ལ་སོང་ཞིང་། ཁྱིམ་ཚང་གཅིག་ནས་གཅིག་ལ་སོང་། ངས་ནམ་རྒྱུན་
གཞན་གྱི་སྡུག་དམོད་དང་། མཐོང་ཆུང་། ཡིད་ཆེས་མེད་པའི་འཚོ་བ་
འདི་རོལ་ནས་ཡོང་། འཚོ་བ་འདི་ནི་དངོས་གནས་རོལ་དཀའ་བ་ཞིག་
རེད།
ཆེས་མཐའ་མཇུག་གི་ཉིན་མོ་དེར། ཡུལ་སྐོར་མགྲོན་པོ་ཞིག་
སླེབས་བྱུང་། ང་དེའི་ལག་དུ་སོང་། ཁོ་བོ་མི་ཧ་ཅང་དྲང་མོ་ཞིག་ཡིན་
པས། ང་རྒྱུན་སྤྱོད་སྒོར་མོ་ཞིག་ཏུ་རྩིས་ནས་དང་ལེན་བྱས། ཡིན་ཡང་།
ཁོས་ཀྱང་ང་བཀོལ་སྤྱོད་བྱེད་འདོད་ཡོད། དེ་ནས་ངས་ཡང་བསྐྱར་སྒོར་
རྫུན་དང་རིན་ཐང་མེད་ཞེས་པའི་སྐད་ཆ་ཞིག་ཐོས་ཡོང་།
མི་དེས་བཤད་རྒྱུར། ངས་འདི་སྒོར་མོ་ངོ་མར་རྩིས་ནས་བླངས་
བ་ཡིན། ཁོས་ང་ལ་ཞིབ་ལྟ་ཞིག་བྱས་རྗེས་འཛུམ་ལྷུག་ལྷུག་ཏུ་བགད་
བྱུང་། སྔོན་ཆད་མི་སུས་ཀྱང་ང་ལ་འདི་ལྟའི་ངོ་མདོག་ཞིག་སྟོན་མ་
མྱོང་། ཨ.....འདི་ནི་མ་གཞི་ང་ཚོའི་རྒྱལ་ཁབ་ཀྱི་སྒོར་མོ་ཞིག་རེད།
ངའི་ཕ་ཡུལ་གྱི་གཞུང་རྒྱུད་དྲང་བའི་དངུལ་སིལ་མ་རྒན་པ་ཞིག་རེད།
ཡིན་ཡང་། མི་རྣམས་ཀྱིས་འདི་ལ་བུ་ག་ཞིག་བཏོལ་ཡོད་པར་མ་ཟད།
སྒོར་མོ་རྫུན་མར་ངོས་བཟུང་ཡོད། འདི་ནི་དོན་མཚར་བོ་ཞིག་རེད།
ངས་འདི་ཁྱེར་ནས་ཕ་ཡུལ་ལ་འགྲོ་དགོས་ཟེར།
ཁོས་ང་ལ་གཞུང་དྲང་སོགས་སྤྱད་ནས་འབོད་དུས། ང་ལ་སེམས་
འགུལ་ཚད་མེད་ཐེབས། ད་ལྟ་ང་ཡུལ་མི་འདིས་ཁྱེར་ནས་ཕ་ཡུལ་
ལ་འགྲོ་རྒྱུ་རེད། གནས་དེའི་མི་ཚང་མས་ང་ངོ་ཤེས་པར་མ་ཟད། ང་
ནི་དངུལ་ངོ་མས་ལས་སྣོན་བྱས་ནས་གྲུབ་ཅིང་། སྲིད་གཞུང་གི་ཐམ་
ག་ཡོད་པ་ཤེས་སྲིད་པས། ང་དགའ་བ་སྟོང་གིས་ཁེངས་ནས་མེ་སྟག་
འཕྱུར་ཉེན་ཆེ། ཡིན་ཡང་། ང་ལ་མེ་སྟག་མེད་པའི་རྒྱུ་མཚན་ནི་ང་
དངུལ་ཡིན་པས་རེད།
ང་ཤོག་དཀར་ཞིག་གི་ཁུག་ལ་བཞག་ནས་ཁྱེར། རྒྱུ་མཚན་ནི་
དངུལ་གཞན་པ་དང་ནོར་ནས་བཀོལ་སྤྱོད་མི་བྱེད་པའི་ཆེད་རེད།
སྟོན་ཆེན་ཐོག་ད་གཟོད་ང་ཡར་བླངས་ནས་རང་རྒྱལ་གྱི་མི་ཚོར་སྟོན་
པར་མ་ཟད། ཚང་མས་བསྟོད་པའི་མཐེ་བོང་སྟོན་ཞིང་། ཁྱད་མཚར་
ལྡན་པར་སྨྲ།
མཐའ་མཇུག་ང་ཕ་ཡུལ་ལ་ཐོན། ངའི་སྡུག་བསྔལ་དེ་དག་རྩ་བ་
ནས་མེད་པར་བཟོས། ངའི་བདེ་སྐྱིད་ཀྱི་འཚོ་བའི་མགོ་བརྩམ་པ་རེད།
རྒྱུ་མཚན་ནི་ང་དངུལ་བཟང་པོས་ལས་ཤིང་། སྲིད་གཞུང་གི་ཐམ་ག་
ཡོད་པས་ཡིན། ངས་ད་ནས་བཟུང་སྡུག་བསྔལ་ལ་བཟོད་བསྲན་བྱེད་
མི་དགོས། ངའི་ལུས་སྟེང་དུ་བུ་ག་ཞིག་བཏོལ་ཡོད་ནའང་། རྫུན་མ་
མིན་པས་དེ་ལ་སྐྱོན་ཅི་ཡང་མེད་དོ། ། དངུལ་སིལ་མས། མི་ཞིག་ལ་མ་
ཉེས་ཁ་ཡོག་ཐེབས་ནའང་དེ་མཐའ་མཇུག་ཁ་བ་ལྟར་ཞུ་སྲིད། འདི་ནི་
ངའི་དད་མོས་ཡིན་ཞེས་བཤད།

ཁྱད་མཚར་ལྡན་པའི་འབར་ཞུན་སྒམ།

གཞུང་ལམ་དུ་དམག་མི་ཞིག་འགྲོ་བཞིན་གདའ། གཅིག་གཉིས་
གཅིག......གཅིག་གཉིས་གཅིག………ཁོ་དམག་འཁྲུག་གང་མང་ཞིག་
ལ་ཞུགས་རྗེས་ད་ཟོད་ཕྱིར་ཕ་ཡུལ་ལ་ལོག་བཞིན་ཡོད། ཁོས་ད་དུང་
དམག་གི་རྒྱབ་ཁུག་ཞིག་ཁུར་ཞིང་། རྐེད་པར་གྲི་རིང་ཞིག་བཏེགས་
ནས་ཡོད། ལམ་བར་དུ་ཁོ་རང་མོ་མ་རྒན་པ་ཞིག་དང་ཕྲད་ཅིང་། མོ་མ་
དེ་ནི་ཧ་ཅང་ཞེ་སྡང་ཆེ་བ་ཞིག་ཡིན་པར་མ་ཟད། མོའི་མཆུ་འང་ནུ་མའི་
ངོས་སུ་འཕྱངས་ཡོད། མོས་དམག་མིར་བཤད་རྒྱུར། མཚན་བདེ་ལེགས་
དམག་མི་ལགས། ཁྱོད་ཀྱི་གྲི་རིང་ནི་ཧ་ཅང་མཛེས་ལ། རྒྱབ་ཁུག་ཀྱང་ཧ་
ཅང་ཆེ། ཁྱོད་ནི་ཅི་ཡང་མི་ཆད་པའི་དམག་མི་ཞིག་རེད། ད་ནི་ཁྱོད་ལ་
སྒོར་མོ་ཅི་ཙམ་ཐོབ་འདོད་ན་དེ་ཙམ་ཐོབ་ངེས་ཞེས་བཤད་པར།
ཁོས་ལགས་སོ།། མོ་མ་རྒན་པ་ལགས་ཐུགས་རྗེ་ཆེ་ཞེས་བཤད་
པ་ན། ཡང་མོ་མས་ཁོ་ཚོའི་ཉེ་འགྲམ་གྱི་སྡོང་བོ་དེ་ལ་མཛུབ་མོ་ཀེར་
ནས་བཤད་རྒྱུར། ཁྱོད་ཀྱིས་སྡོང་རྒན་གན་མཐོང་ངམ། གན་ནི་སྡོང་
རྒན་ཁོག་སྟོང་ཞིག་ཡིན་ལ། གལ་ཏེ་ཁྱོད་སྡོང་བོ་འདིའི་ཡང་རྩེར་འགོ་
ནུས་ན། དེ་རུ་སྡོང་བུའི་ཁོག་ཏུ་བགྲོད་སའི་ཁུང་བུ་ཆེན་པོ་ཞིག་མཐོང་
ངེས། ཁྱོད་ཀྱིས་རྐེད་པར་ཐག་པ་ཞིག་བཅིང་ནས་མར་དཔྱང་ཆོག དེ་
ལྟར་བྱས་ཚེ་ཁྱོད་ཀྱིས་སྐད་ཅོར་རྒྱག་དུས་ངས་ཁྱོད་ཡར་འཐེན་ཆོག
དམག་མིས་འདྲི་རྒྱུར། ང་སྡོང་རྒན་འདིའི་ཁོག་ཏུ་སོང་ནས་ཅི་བསྒྲུབ་
དགོས་སམ་ཞེས་བཤད་པར། མོ་མས་སྒོར་མོ་ལེན་དུ་སོང་། ཁྱོད་
སྡོང་བོའི་འོག་ཏུ་ཐོན་ན་རྒྱ་ཆེ་བའི་དོང་ལམ་རིང་བོ་ཞིག་དང་འཕྲད་
སྲིད་ལ། དོང་ལམ་དེ་རུ་སྒྲོན་མེ་རྒྱ་ལྷག་མེ་རུ་བསྒྲོན་ཡོད་པས་མཐོང་
ལམ་ཧ་ཅང་གསལ་བོ་ཡིན། དོང་ལམ་དུ་ཁྱོད་ཀྱིས་སྒོ་གསུམ་མཐོང་
ཡོང་བར་མ་ཟད། སྒོ་གསུམ་པོའི་ལྡེ་མིག་ཀྱང་རང་རང་གི་ཟྭའི་ནང་
དུ་ཡོད་སྟབས། ཁྱོད་ཀྱིས་སྒོ་དེ་གསུམ་པོ་འབྱེད་ཀྱང་ནུས། སྒོ་དང་པོ་
ཕྱེས་ནས་ནང་དུ་སོང་ཚེ་སྒམ་ཆེན་ཞིག་ཡོད་ལ། དེའི་སྟེང་དུ་ཁྱི་ཞིག་
ཡོད། ཁྱི་དེའི་མིག་གཉིས་ཧ་ཅང་ཆེ་ལ། ཆེ་བ་ཇ་ཕོར་གྱི་ཁ་དང་གཉིས་
སུ་མེད་པ་ཞིག་ཡིན་མོད། འོན་ཀྱང་དེ་ལ་སྣང་དོག་བྱེད་མི་དགོས།
ངས་སྒྲོམ་སྐོར་ཕྲ་མོའི་རས་ཀྱི་པང་ཁེབ་ཁྱོད་ལ་བྱིན་ཆོག ཁྱོད་ཀྱིས་
དེ་ཁྱེར་ནས་ནང་དུ་འཛུལ་མ་ཐག་པང་ཁེབ་ས་རུ་བཏིང་སྟེ། ཁྱི་གུ་
པང་ཁེབ་སྟེང་དུ་བཞག་རྗེས། སྒམ་གྱི་ཁ་ཕྱེས་དང་ཁྱོད་ལ་སྒོར་མོ་ཅི་
ཙམ་དགོས་ན་དེ་ཙམ་བླངས་ཆོག འོན་ཀྱང་སྒོར་མོ་དེ་དག་ནི་ཟངས་
ཀྱི་སྒོར་མོ་ཡིན། གལ་སྲིད་ཁྱོད་ཀྱིས་ཟངས་སྒོར་དེ་དག་དངུལ་སྒོར་
རུ་བརྗེ་འདོད་ན། སྒོ་གཉིས་པའི་ནང་དུ་འགྲོ་དགོས་ལ། དེ་ནའང་ཁྱི་
ཞིག་ཡོད། དེའི་མིག་གཉིས་ནི་ཤིང་རྟའི་འཁོར་ལོའི་ཆེ་ཆུང་འདྲ་ཡོད་
མོད། ཡིན་ན་འང་། ཁྱོད་ཀྱིས་དེ་ལ་དོ་སྣང་ཡེ་ནས་བྱེད་མི་དགོས། སྔར་
བཞིན་ཁྱི་དེ་ངའི་པང་ཁེབ་ཀྱི་སྟེང་དུ་བཞག་རྗེས། དངུལ་སྒོར་བླངས་
ཆོག ཡང་ཁྱོད་ལ་གསེར་སྒོར་ཐོབ་འདོད་ན། དམིགས་ཡུལ་འདིའང་
མི་འགྲུབ་པ་ཞིག་མིན་ཏེ། ཁྱོད་རང་སྒོ་གསུམ་པའི་ནང་དུ་འགྲོ་དགོས།
དེ་རུའང་མིག་གཉིས་མཆོད་རྟེན་གོར་མོ་ཞིག་དང་འདྲ་བའི་ཁྱི་ཞིག་
ཡོད་ལ། ཁྱོད་ཀྱིས་ཤེས་དགོས་པ་ཞིག་ལ་དེ་ནི་ད་གཟོད་ཁྱི་ངོ་མ་ཞིག་
ཏུ་བརྩིས་ཆོག ཡིན་ནའང་ཁྱོད་སྐྲག་དགོས་དོན་མེད་དེ། སྔར་ལྟར་ཁྱི་
དེ་པང་ཁེབ་ཀྱི་སྟེང་དུ་བཞག་ཚེ། ཁྱོད་ལ་གནོད་པ་བྱེད་མི་སྲིད། དེའི་
རྗེས་སུ་ཁྱོད་ཀྱིས་སྒམ་ལས་གསེར་སྒོར་གང་འདོད་ཅིག་བླངས་ཆོག
དམག་མིས་བཤད་རྒྱུར། འདི་ནི་དོན་དག་ངན་པ་ཞིག་གཞི་ནས་མིན་
མོད། ཡིན་ནའང་། ངས་དངོས་པོ་ཅི་ཞིག་གིས་ཁྱོད་ལ་བཀའ་དྲིན་ཞུ་
དགོས། མོ་མ་ལགས། ཁྱོད་ལ་ཅི་ཡང་མི་དགོས་སམ། ངས་བསམ་ན་
དེ་ལྟར་མིན་པར་འདོད་ཅེས་བཤད་པར། མོ་མས་ང་ལ་གསེར་སྒོར་
གཅིག་ཀྱང་མི་དགོས། ཁྱོད་ཀྱིས་ང་ལ་འབར་ཞུན་སྒམ་གཅིག་པོ་དེ་
ཁྱེར་ཡོང་བས་ཆོག་ཅེས་བཤད་པ་ན། ཡང་དམག་མིས་བཤད་རྒྱུར།
བཟང་གི། འོ་ན་ཁྱོད་ཀྱིས་ཐག་པ་ངའི་རྐེད་པར་འཆིང་རོགས། མོ་
མས་བཤད་རྒྱུར། ངའི་པང་ཁེབ་ལེན་རོགས.… དམག་མི་དེ་མ་ཐག་
སྡོང་མགོར་འགོས་ནས་སྡོང་བོའི་འོག་ཏུ་སོང་སྟེ་མོ་མས་བཤད་པ་ལྟར་
འོད་ཀྱིས་ཁྱབ་པའི་དོང་ལམ་དེ་རུ་སླེབས། ཁོས་སྒོ་དང་པོ་ཕྱེས་ནས་
ནང་དུ་ཐོན་མ་ཐག་དངོས་གནས་མིག་གཉིས་ཇ་ཕོར་དང་འདྲ་བའི་
ཁྱི་ཞིག་སྒམ་དེའི་ཐོག་ཏུ་བསྡད་ཡོད། དམག་མིས་ལྟས་ངན་འདི་ཟེར་
ཞོར་ཁྱི་དེ་མོ་མོའི་པང་ཁེབ་ཀྱི་སྟེང་དུ་བཞག་རྗེས། རང་ཉིད་ཀྱི་གློ་ཁུག་
ནང་དུ་ཟངས་སྒོར་ཤོང་ཚད་ཅིག་བཅུག ཁོས་སྒམ་ཁར་ཟྭ་བརྒྱབ་
ཅིང་ཁྱི་ཕྱིར་སྒམ་སྟེང་དུ་བཞག་རྗེས་མུ་མཐུད་དུ་སྒོ་གཉིས་པའི་ནང་དུ་
སོང་། དེ་རུ་མིག་གཉིས་ཤིང་རྟའི་འཁོར་ལོ་ལྟར་ཆེ་བའི་ཁྱི་ཞིག་གིས་
ཁོ་ལ་ཅེར་ནས་བསྡད་ཡོད་ལ།དམག་མིས་ཁྱོད་ཀྱིས་ང་ལ་དེ་ལྟར་ཅེར་
ན་མི་འགྲིག དེ་ལྟར་ཅེར་ན་ཁྱོད་ཀྱི་མིག་ལ་གནོད་ངེས། ཁོས་དངུལ་
སྒོར་མཐོང་མ་ཐག་ཟངས་སྒོར་དག་གཡུགས་ནས། རྒྱབ་ཁུག་དང་གློ་
ཁུག་ཡོད་ཚད་ཀྱི་ནང་དུ་དངུལ་སྒོར་ཤོང་ཚད་ཅིག་བཅུག་རྗེས་ཡང་སྒོ་
གསུམ་པའི་ནང་དུ་སོང་། དེའི་ནང་གི་ཁྱི་ནི་ཧ་ཅང་འཇིགས་སྐྲག་དང་
ལྡན་པ་ཞིག་སྟེ། མིག་གཉིས་མཆོད་རྟེན་གྱི་ཞབས་ཀོར་དང་འདྲ་བ་
ཞིག་རེད།
ཁོས་སྔོན་ཆད་ཁྱི་འདི་འདྲ་བ་ཞིག་མཐོང་མ་མྱོང་བས་མཚན་
བདེ་ལེགས་ཞེས་པའི་འཚམས་འདྲི་ཞིག་དང་མཉམ་དུ་ལག་པས་ཞྭ་
མོ་བསྐྱོར་ནས་གུས་པ་བྱས། ཁོས་ཅུང་ཙམ་བལྟས་རྗེས་ཡིད་ཚིམས་
ནས། ཁྱི་དེ་ས་ལ་བཞག་ཅིང་སྒམ་ཁ་ཕྱེས།
གནམ་རྒན་མ། འདི་འདྲའི་གསེར་སྒོར་མང་བོ་ཞིག ཁོས་གསེར་
སྒོར་འདི་དག་སྤྱད་ནས་ཀུའུ་པུན་ཧ་ཀུན་བླུ་ཉོ་བྱེད་ཐུབ་ལ། དགོང་
འབག་ཚོང་བའི་བུད་མེད་དེར་ཀ་ར་དང་འཇིག་རྟེན་གྱི་རྩེད་ཆས་མཐའ་
དག་ཉོ་བའི་མ་རྩའང་ཡོད་སོང་པ་རེད། དམག་མིས་གསེར་སྒོར་མང་པོ་
གློ་ཁུག་དང་རྒྱབ་ཁུག་ནང་བཅུག་པས་འགྲོ་འདུག་ལའང་དཀའ་ཁག་
བཟོས་ཡོད་ལ། ཁོས་ཁྱི་དེ་ཕྱིར་བཞག་རྗེས། སྒམ་ཁ་བརྒྱབ་ཅིང་ཕྱིར་
ས་སྟེང་ལ་ཆས་མགོ་བརྩམས། མོ་མ་ལགས་ང་ཡར་འཐེན་རོགས་ཞེས་
སྐད་ཅོར་བརྒྱབ་པར། མོ་མས་ཁྱོད་ཀྱིས་ང་ལ་འབར་ཞུན་སྒམ་དེ་ཁྱེར་
ཡོང་ཡོད་དམ་ཞེས་དྲིས་པར། དམག་མིས་དེ་ཁྱེར་ཡོང་རྒྱུ་གཞི་ནས་
བརྗེད་སོང་བས་ཕྱིར་མི་འགྲོ་ཐབས་མེད་བྱུང་། ཁོ་ཕྱིར་སོང་ནས་འབར་
ཞུན་སྒམ་གང་བོ་དེ་ཁྱེར་ཡོང་བས། མོ་མས་ཁོ་ཡར་འཐེན། ཁོ་སྔར་གྱི་
ལམ་ཆེན་དུ་སླེབས་ཤིང་། གློ་ཁུག་དང་རྒྱབ་ཁུག་ཡོད་ཚད་སྒོར་མོས་
གང་ཡོད། དམག་མིས་མོ་མ་ལ་འདི་ལྟར་དྲིས། ཁྱོད་ཀྱིས་འབར་ཞུན་
སྒམ་གང་བོ་འདིས་ཅི་བྱེད། མོ་མས་ཕྱིར་ཁོ་ལ། ཁྱོད་ལ་ཐོབ་འདོད་པའི་
གསེར་སྒོར་དག་ད་ནི་ཐོབ་ཡོད་པས། དོན་འདིར་ཁྱོད་ཀྱིས་དོ་སྣང་བྱེད་
མི་དགོས། འབར་ཞུན་ང་ལ་བྱིན་ཞེས་བཤད་པར། དམག་མི་ན་རེ།ཉོག་
གཏམ་མ་བཤད། ཁྱོད་ཀྱིས་དོན་ངོ་མར་འདིས་ཅི་ཞིག་བྱེད་འདོད་པ་
ཡིན། ཤོད། གལ་ཏེ་མི་བཤད་ན་ངས་རལ་གྲིས་ཁྱོད་ཀྱི་མགོ་བོ་གཏུབས་
ངེས་ཞེས་བཤད་པར། མོ་མས་ངས་ཁྱོད་ལ་བཤད་མི་སྲིད་ཞེས་ལན་
སྤྲད་པ་ན། དམག་མིས་གྲི་ཡར་འཕྱར་ཐེངས་གཅིག་གིས་མོ་མའི་མགོ་
བོ་དུམ་སེ་བཅད་པས། མོ་མ་མར་ས་ལ་འགྱེལ་སོང་། དེ་ནས་ཁོས་མོ་
མའི་པང་ཁེབ་ཀྱི་ཁུགས་ལ་སྒོར་མོ་ཡོད་ཚད་ཁུར་ཞིང་། འབར་ཞུན་
སྒམ་གང་བོ་དེ་རང་གི་གློ་ཁུག་ཏུ་བཅུག་རྗེས་གྲོང་ཁྱེར་དུ་སོང༌། གྲོང་
ཁྱེར་འདི་ནི་ཧ་ཅང་མཛེས་སྡུག་ལྡན་པ་ཞིག་རེད། ད་ནི་ཁོ་རྒྱུ་ཐོག་ཏུ་
བརྒྱབས་ཡོད་པས། ཁོ་ས་དེའི་ཆེས་བཟང་བའི་ཡུལ་སྐོར་མགྲོན་ཁང་
ཞིག་ཏུ་སོང་སྟེ། ཆེས་བཟང་བའི་ཁང་བ་ཞིག་གླས། ཁོས་ད་དུང་དེ་རུ་
ཆེས་བཟང་ཞིང་ཞིམ་མངར་ལྡན་པའི་ཟས་དང་ཆང་སོགས་ཉོས་ནས་
སྐྱིད་ལ་རོལ་མགོ་བརྩམས།
ཁོའི་ལྷམ་མཁན་གྱིས་སེམས་ལ་འདི་ལྟར་དྲན། འདི་ལྟ་བུའི་མི་
དྲག་ཞིག་ལ་མཚོན་ན་ལྷམ་རྙིང་འདི་ནི་རྙིང་དྲག་པས་ཐོག་ན་རྩིའང་
མེད་པར་གྱུར་ཡོད་མོད།འོན་ཀྱང་དེ་ནི་ཁོ་ལ་ཁོམ་ལོངས་མ་བྱུང་བས་
ཡིན་རྒྱུ་རེད་འདོད། ཕྱི་ཉིན་ཁོས་ལྷམ་གསར་བ་ཞིག་དང་ལྭ་གསར་
བ་ཞིག་ཉོས་པས། ད་ནི་དམག་མི་འདི་ནི་དམག་མི་གསར་བ་ཞིག་ཏུ་
གྱུར་ཡོད། མི་ཚང་མས་ཁོ་ལ་གྲོང་ཁྱེར་འདིའི་དོན་དག་ཡོད་ཚད་སྦ་
གསང་མེད་པར་བཤད་པར་མ་ཟད། རྒྱལ་བོའི་དོན་དག་ཐམས་ཅད་
དང་།རྒྱལ་པོར་སྲས་མོ་མཛེས་སྡུག་ལྡན་པ་ཞིག་ཡོད་པའང་བཤད།
དམག་མིས་ཁོ་ཚོར། གནས་གང་དུ་སོང་ན་ད་གཟོད་ཁོ་མོ་མཐོང་
ཐུབ་བམ་ཞེས་དྲིས་པར། ཚང་མས་མགྲིན་གཅིག་ཏུ་སུས་ཀྱང་ཁོ་མོ་
མཐོང་ཐུབ་པ་མ་རེད། མོ་ཡོད་ས་ནི་གཞི་རྒྱ་ཆེ་ལ་མཐའ་སྐོར་གྱང་
དང་མཆོད་རྟེན་མང་བོས་བསྐོར་ཡོད་པས། རྒྱལ་བོ་ཁོ་ན་དེའི་ནང་དུ་
འགྲོ་སྡོད་བྱས་ཆོག་པ་རེད། དེའི་རྒྱུ་མཚན་ནི་རྒྱལ་པོ་དང་སྲས་མོའི་
བར་ལ་དམ་བཅའ་འདི་ལྟ་བུ་ཞིག་བཞག་ཡོད་པས་རེད། སྲས་མོས་
མོ་མ་འོངས་པར་སྤྱིར་བཏང་གི་དམག་མི་ཞིག་གི་ཆུང་མ་བྱེད་རྒྱུ་ཡིན་
ཞེས་བཤད་ཡོད་པས། སྐད་ཆ་དེས་རྒྱལ་པོ་སེམས་ཁུར་ལ་གཏད་ཡོད་
པ་རེད་ཅེས་བཤད་པར། དམག་མིའི་སེམས་ནས་སྲས་མོ་དེར་ཕྲད་
འདོད་ཧ་ཅང་ཆེ། ཡིན་ནའང་འདི་ནི་རང་དབང་དང་ལྡན་པ་ཞིག་ག་
ལ་ཡིན། ཁོའི་འཚོ་བ་ནི་བདེ་སྐྱིད་ཀྱིས་ཁེངས་ཡོད་པས། ནམ་རྒྱུན་
ཟློས་གར་ཁང་དུ་སོང་ནས་ཟློས་གར་ལ་ལྟ་བ་དང་། རྒྱལ་པོའི་མེ་ཏོག་
ལྡུམ་རའི་ནང་དུ་འཆམ་འཆམ་བྱེད་པར་མ་ཟད། དབུལ་བོ་རྣམས་
ལ་སྦྱིན་པ་གཏོང་བ་སོགས་བྱེད་བཞིན་ཡོད། སྤྱོད་པ་འདི་ནི་ཧ་ཅང་
རླབས་ཆེན་བ་ཞིག་རེད་ཨང་། དེ་ནི་ཁོས་སྒོར་མོ་མེད་པའི་འཚོ་བ་ནི་
ཇི་འདྲའི་འཇིགས་སྐྲག་དང་ལྡན་པ་ཞིག་ཡིན་པ་ཤེས་ཡོད་པས་རེད།
ད་ལྟ་ཁོ་ལ་སྒོར་མོ་ཡོད་པས་ལྭ་གསར་བ་དང་། གྲོགས་པོའང་མང་པོ་
ཡོད། མི་རྣམས་ཀྱིས་ཁོ་ནི་ཧ་ཅང་དཀོན་པའི་དཔའ་རྒོད་ཅིག་རེད་
ཟེར་བཞིན་ཡོད་ལ། ཁོ་ཡང་སྐད་ཆ་འདི་དག་ལ་ཉན་པར་ཧ་ཅང་སྤྲོ།
ཡིན་ནའང་། ཁོས་སྒོར་མོ་ཕྱིར་གཏོང་བ་ལས་སྒོར་མོ་གཅིག་ཀྱང་
ཚུར་ཡོང་རྒྱུ་མེད། རྒྱུ་མཚན་དེའི་དབང་གིས་ད་ལྟ་ཁོ་ལ་དངུལ་རྡོག་
གཅིག་ལས་ལྷག་མེད་ལ། ཡུལ་སྐོར་མགྲོན་ཁང་ལས་ཀྱང་གནས་མི་
སྤོར་ཐབས་མེད་བྱུང་བ་དང་། ད་དུང་རང་ཉིད་ཀྱི་ལྷམ་རང་ཉིད་ཀྱིས་
ཕྱིས་ཤིང་། རང་ཉིད་ཀྱི་ཚེམ་བཟོའང་རང་ཉིད་ཀྱིས་བྱེད་དགོས་པར་
ཐུག ཁོའི་སྡོད་ཁང་ནི་ཁང་བརྩེགས་མཐོན་པོ་ཞིག་གི་ཡང་རྩེ་ན་ཡོད་
པས། ཐེམ་སྐས་མང་པོ་ཞིག་ལ་འཛེགས་དགོས་ཤིང་། ཁོའི་གྲོགས་པོ་
གཅིག་ཀྱང་ཁོ་ལ་བལྟ་རུ་མ་ཡོང་བ་རེད།
སྨག་ཧ་ཅང་ནག་པའི་དགོང་མོ་ཞིག་ལ། ཁོ་ལ་ཐ་ན་སྒྲོན་མེ་རྐང་
གཅིག་ཉོ་བྱེད་ཀྱི་སྒོར་མོའང་མེད་པར་བསྡད་ཡོད་དུས། གློ་བུར་དུ་
འབར་ཞུན་སྒམ་དེའི་ནང་དུ་རང་ཉིད་ལ་སྒྲོན་མེའི་དུམ་བུ་ཞིག་ཡོད་
པ་དྲན། དེ་ནི་མོ་མས་ཁོ་ལ་སྡོང་བོ་ཁོག་སྟོང་དེ་རུ་ལེན་དུ་བཅུག་པའི་
འབར་ཞུན་སྒམ་དེ་རེད། ཁོས་འབར་ཞུན་དང་སྒྲོན་མེ་འཕྲོ་མ་དེ་ཕྱིར་
བླང་ནས་མེ་རུ་བསྒྲོན་མ་ཐག་ཁང་བའི་སྒོ་གློ་བུར་དུ་ཙུར་སྒྲ་དང་
བཅས་ཕྱེས་བྱུང་། ཁོའི་མིག་ལམ་དུ་སྡོང་བོའི་འོག་ནས་མཐོང་བའི་
ཁྱི་དེ་མངོན་བྱུང་ལ། དེ་ནི་མིག་གཉིས་ཇ་ཕོར་དང་འདྲ་བའི་ཁྱི་དེ་རེད།
ཁྱི་དེས་འདི་ལྟར་སྐད་ཆ་བཤད་བྱུང་། བདག་པོ་ལགས། བཀའ་གསུང་
ཅི་ཞིག་ཡོད་ཅེས་བཤད་པར། དམག་མིས་ཁ་ནས་འདི་ཅི་བྱུང་སོང་བ་
རེད་ཅེས་ཤོར་སོང་། ཁོའི་སེམས་ལ་འདི་ནི་གཏོ་བཅོས་དང་ལྡན་པའི་
འབར་ཞུན་ཞིག་རེད། གལ་སྲིད་ང་ལ་སྒོར་མོ་འགའ་རེ་ཐོབ་ན་ཅི་
མ་རུང་སྙམ་ནས། ང་ལ་རོགས་བྱས་ཏེ་སྒོར་མོ་འགའ་འཚོལ་རོགས་
ཞེས་བཤད་པར་སྒྲ་ཞིག་དང་བཅས་ཏེ་ཁྱི་དེ་མེད་པར་གྱུར། ཅུང་ཙམ་
འགོར་རྗེས་ཡང་སྒྲ་ཞིག་དང་བཅས་ཏེ་ཁྱི་ཡིས་ཁ་ནང་དུ་སྒོར་ཁུག་
ཅིག་བཟུང་ནས་ཐོན་བྱུང་། དུས་དེར་དམག་མིས་དེ་ནི་ཁྱད་མཚར་
ལྡན་པའི་འབར་ཞུན་སྒམ་ཞིག་ཡིན་པ་ཚོར་བྱུང་ལ། ཁོས་ཡང་འབར་
ཞུན་གཅིག་མེ་རུ་བསྒྲོན་མ་ཐག་ཁྱི་ཕྱིར་མངོན་ཡོང་ལ། ད་དུང་ཟངས་
སྒོར་ཡོད་སའི་སྒམ་སྟེང་དུ་བསྡད་ནས་མངོན། ཁོས་འབར་ཞུན་ཐེངས་
གཉིས་ལ་བརྡར་ན། དངུལ་ཡོད་པའི་ཁྱི་དེ་ཕྱིར་མངོན་ཡོང་ལ། ཐེངས་
གསུམ་ལ་བརྡར་ན་གསེར་ཡོད་སའི་ཁྱི་དེ་ཐོན་ཡོང་། དེ་ནས་ཡང་ཁོ་
སྔར་གྱི་ཁང་བཟང་དེ་རུ་གནས་སྤར་ཞིང་། ལྭ་མཛེས་པོ་རྣམས་གྱོན།
ཁོའི་གྲོགས་པོ་ཚང་མས་ཡང་ཁོ་ངེས་ཟིན་པར་མ་ཟད། གཞན་ལས་
ལྷག་པའི་སེམས་ཁུར་ཀྱང་བྱས་བྱུང་། ཉིན་ཞིག་ཁོའི་སེམས་ལ། མི་
རྣམས་ཀྱིས་སྲས་མོ་དེ་ལ་ལྟ་མི་ཆོག་པ་དེ་ནི་ཁྱད་མཚར་ལྡན་པའི་
དོན་དག་ཞིག་རེད། ཚང་མས་བཤད་པ་ལྟར་ན། དེ་ནི་ཧ་ཅང་མཛེས་
སྡུག་ལྡན་པའི་སྲས་མོ་ཞིག་ཡིན་ཟེར། འོན་ཀྱང་། ཁོ་མོ་ནམ་ཡང་
མཆོད་རྟེན་མང་པོས་སྐོར་བའི་དབེན་གནས་དེ་རུ་ཁེར་རྐྱང་དུ་བསྡད་
ན་དོན་སྙིང་ཅི་ཡོད་དམ། ངས་ཁོ་མོ་ལ་ཐེངས་གཅིག་བལྟས་ན་མི་
ཆོག་གམ། ངའི་འབར་ཞུན་སྒམ་གང་དུ་འདུག...….ཁོས་འབར་ཞུན་
ལ་མེ་སྦར་བ་དང་མཉམ་དུ། མིག་ཇ་ཕོར་དང་འདྲ་བའི་ཁྱི་དེ་ཡང་
མངོན་བྱུང་། ཁོས་ཁྱི་ལ་ད་ནི་ནམ་གུང་ཡིན་པས་ངས་སྲས་མོ་དེ་ལ་
ཐེངས་གཅིག་ལྟ་ན་འདོད་ཅེས་བཤད་པར། ཁྱི་དེ་དེ་མ་ཐག་སྒོའི་ཕྱིར་
བུད་སོང་། ཡིད་ལའང་མ་དྲན་པ་ཞིག་ལ། ཅང་མ་འགོར་བར་ཁྱིས་
སྲས་མོ་ཁྱེར་ནས་ཐོན་བྱུང་། ཁོ་མོ་ད་དུང་ཁྱིའི་རྒྱབ་ན་གཉིད་དུ་ཡུར་
འདུག མོ་ནི་མཛེས་སྡུག་དཔལ་གྱིས་བཟུང་ཡོད་པས་སུས་ཀྱང་ཁོ་མོ་
སྲས་མོ་ངོ་མ་ཞིག་ཡིན་པ་བལྟས་པ་ཙམ་ཀྱིས་ཤེས་ཐུབ།
ཁོ་ནི་སྐྲག་རྒྱུ་འཚིག་རྒྱུ་མེད་པའི་མི་ཞིག་ཡིན་པས་ཁོས་རང་
དབང་མེད་པར་མོ་ལ་འོ་ཞིག་བྱས། ཅུང་ཙམ་འགོར་རྗེས་ཁྱིས་སྲས་མོ་
ཕྱིར་ཁྱེར་སོང༌།
ནམ་ལངས་རྗེས་སྲས་མོས་རང་གི་ཡབ་ཡུམ་གཉིས་དང་མཉམ་དུ་
ནངས་ཇ་འཐུང་སྐབས་ན་རེ། ངས་མདང་ནུབ་རྨི་ལམ་ཡ་མཚར་ཞིག་
རྨིས་བྱུང་། ཁྱི་ཞིག་དང་དམག་མི་ཞིག་རྨིས། ང་ཁྱིའི་རྒྱབ་ལ་ཞོན་ཞིང་།
དམག་མི་དེས་ང་ལ་འོ་ཞིག་བྱས་པ་རྨིས། ཡུམ་གྱིས་བཤད་རྒྱུར། འདི་
ནི་སྤྲོ་སྣང་ལྡན་པའི་གཏམ་རྒྱུད་ཞིག་རེད། རྒྱུ་མཚན་དེ་ལ་རྐྱེན་བྱས་
ནས་ཕྱི་ཉིན་དགོང་མོ་ནས་བཟུང་གཡོག་མོ་རྒན་པ་ཞིག་སྲས་མོའི་
མལ་ཁྲིའི་འགྲམ་དུ་ཉལ་ནས་སྲས་མོའི་རྨི་ལམ་ལ་བརྟག་དཔྱད་བྱས་
ཤིང་། དེ་ནི་རྨི་ལམ་ཡིན་ནམ་ཡང་ན་དོན་གཞན་ཞིག་ཡིན་པར་བརྟག
དམག་མི་དེས་ཡང་བསྐྱར་སྲས་མོ་དེ་ཐེངས་གཅིག་ལ་མཐོང་
འདོད་པའི་བློ་དྲག་ཏུ་སྐྱེས་པས། ཁྱི་དེ་དགོང་མོར་ཡང་བསྐྱར་སྲས་
མོའི་ཕྱོགས་ལ་མངགས། ཁྱི་དེས་ཀྱང་མྱུར་དུ་སྲས་མོ་ཁུར་ནས་
བརྒྱུགས་ཡོང་དུས། ཕོ་བྲང་ནང་གི་གཡོག་མོ་དེས་ཤེས་སོང་། གཡོག་
མོ་དེས་འདྲུད་ལྷམ་གྱོན་ཞིང་། ཁྱི་དང་འགྲོས་མཉམ་པའི་ངང་རྗེས་
དེད་ནས་སོང་། གཡོག་མོ་ཁྱིའི་རྗེས་དེད་ནས་ཁང་ཁྱིམ་ཆེན་པོ་ཞིག་
གི་སྒོ་ཁར་སླེབ་པར། མོའི་སེམས་ལ་ད་ནི་ངས་གནས་འདི་གང་ཞིག་
ཡིན་པ་ཤེས་སོང་ཞེས་ས་སྨྱུག་དཀར་པོ་ཞིག་གིས་ཁང་བའི་སྒོ་ཁར་
རྒྱ་གྲམ་དབྱིབས་ཀྱི་རྟགས་ཞིག་བརྒྱབ་རྗེས་ཕྱིར་གཉིད་དུ་བུད་སོང་།
ཅང་མ་འགོར་བར་ཁྱིས་ཡང་སྲས་མོ་ཕྱིར་བསྐྱལ་ནས་ཐོན་བྱུང༌། ཁྱི་
དེས་དམག་མིའི་ཁང་བའི་སྒོར་རྒྱ་གྲམ་གྱི་རྟགས་བརྒྱབ་ཡོད་པ་མཐོང་
རྗེས། དེ་མ་ཐག་གྲོང་ཁྱེར་གྱི་ཁང་བ་ཡོད་ཚད་ཀྱི་སྒོ་ཁར་ས་སྨྱུག་གིས་
རིགས་འདྲ་བའི་རྟགས་བརྒྱབ་པ་རེད། དེ་ནི་བློ་རིག་དང་ལྡན་པ་ཞིག་
གི་སྒྲུབ་སྟངས་ཤིག་སྟེ། རྒྱུ་མཚན་ནི་ཁང་བ་ཡོད་ཚད་ཀྱི་སྒོ་ཁར་རྟགས་
རིགས་འདྲ་བརྒྱབ་ཡོད་པས་གཡོག་མོ་རྒན་པ་དེས་གནས་འདི་རྙེད་
མི་སྲིད། ནངས་མོར་རྒྱལ་བོ་དང་རྒྱལ་ཡུམ། གཡོག་མོ་རྒན་པ་གཙོ་
བྱས་འཁོར་དང་བཅས་པ་མཉམ་དུ་འདུས་ནས། སྲས་མོ་འཁྲིད་པའི་
གནས་དེ་འཚོལ་དུ་སོང་བ་རེད། ཐོག་མར་རྒྱལ་བོས་རྟགས་དེ་མཐོང་
ནས། འདི་རེད། གནས་འདི་རེད་ཟེར།འོན་ཀྱང་། རྒྱ་མོས་ཀྱང་རྟགས་དེ་
འདྲ་བརྒྱབ་ཡོད་པའི་སྒོ་ཞིག་མཐོང་བས། སྙིང་ཉེ་ལགས་འདི་མིན་ནམ།
དུས་དེར་ཚང་མས་ཀྱང་། རང་རང་ས་ནས་རྟགས་དེ་འདྲ་མང་བོ་མཐོང་
བས། མཉམ་དུ་འདི་ན་གཅིག གན་ན་གཅིག་ཅེས་ཟེར། རྒྱུ་མཚན་ནི་
ཕྱོགས་གང་དུ་བལྟས་ཀྱང་རྟགས་དེ་མཐོང་བས་སོ། །
དེས་རྐྱེན་གྱིས་ཚང་མས་འདི་ལྟར་བཙལ་ན་མཇུག་འབྲས་ཅི་
ཡང་མེད་པ་ཤེས། རྒྱལ་མོ་ནི་ཧ་ཅང་སྤྱང་གྲུང་འཛོམས་པའི་བུད་མེད་
ཅིག་རེད། ཁོ་མོ་འཁོར་ལོ་བཞི་ཅན་གྱི་ཤིང་རྟར་འདུག་མཁས་པ་མ་
ཟད་དོན་དག་གཞན་པ་སྒྲུབས་པར་འང་མཁས་པ་ཞིག་རེད། མོས་
གསེར་གྱི་ཁེ་གྲི་ཞིག་བླངས་ཤིང་། དར་གོས་ཞིག་འདྲ་གཏུབས་བྱས་
ནས། ཧ་ཅང་ཞིབ་ཚགས་ལྡན་པའི་ཁུག་མ་ཆུང་ངུ་ཞིག་བཟོས་ཏེ། དེའི་
ནང་དུ་གྲོ་ཕྱེ་གང་བླུགས་སོ། ། ཁུག་མ་དེ་སྲས་མོའི་རྒྱབ་དུ་བཏགས།
དེ་ལྟར་གཡོག་པོ་གཡོག་མོ་ཚོར་བཀོད་བསྒྲིགས་བྱས་རྗེས། ཁུག་
མར་ཁུང་བུ་ཆུང་ཆུང་ཞིག་བཏོལ། དགོང་མོ་ཁྱི་དེ་ཡང་ཐོན་བྱུང་། སྲས་
མོ་ཁུར་ནས་དམག་མི་ཡོད་སར་སོང་། ད་ནི་དམག་མི་དེ་སྲས་མོར་
ཧ་ཅང་དགའ་བར་གྱུར་པས། ཁོ་རྒྱལ་སྲས་ཞིག་ཏུ་གྱུར་ཏེ་སྲས་མོ་
ཆུང་མར་བསུ་བར་འདོད་པའི་བློ་ཧ་ཅང་དྲག་པོ་ཞིག་སྐྱེས། ཡིན་
ནའང་། ཁྱིས་ཡིད་ལའང་མ་དྲན་པ་ཞིག་ལ་རྒྱལ་བོའི་ཕོ་བྲང་ནས་
དམག་མིའི་ཁང་བའི་དྲ་མའི་ཁར་གྲོ་ཕྱེ་འཐེན་ཡོད། ཕྱི་ཉིན་སྔ་མོར།
རྒྱལ་བོ་འཁོར་དང་བཅས་པས་དོན་དག་ཡོད་ཚད་ཤེས་པས་དམག་མི་
དེ་མ་ཐག་ནས་བཙོན་དུ་བཅུག ད་ནི་ཁོ་རང་བཙོན་ཁང་དུ་ཡོད་
པས་དེ་རུ་མུན་པ་དང་སུན་སྣང་གིས་ཁེངས་ཡོད་ལ། མི་རྣམས་ཀྱིས་
ང་ཉིན་ཁོར་གཉའ་ཤིང་འཇོག་རྒྱུ་ཡིན་རབས་ཀྱང་བཤད་སོང་བས།
དེ་ནི་ཇི་འདྲིའི་ཉན་མི་སྤྲོ་བ་ཞིག་རེད་ཨང་། ད་ནི་ཅི་བྱ། འབར་སྒམ་དེ་
ཡང་མགྲོན་ཁང་དུ་ལུས་སོང་བ་རེད།
ཕྱི་ཉིན་སྔ་མོར་ཁོས་ལྕགས་ཀྱི་དྲ་མའི་བར་ནས་ཁོ་ལ་གཉའ་ཤིང་
འཇོག་པར་བལྟ་རུ་ཡོང་བའི་གྲོང་ཁྱེར་ནང་གི་མི་ཚོགས་དང༌། དམག་
ཚོགས་ཀྱི་འགྲོས་མཉམ་པའི་གོམ་སྒྲ། མི་ཚང་མ་ཕྱི་རུ་རྒྱུགས་ནས་
འགྲོ་བཞིན་ཡོད་པ་སོགས་མཐོང་། མི་ཚོགས་དེའི་ཁྲོད་ན་ལྷམ་འཚེམ་
མཁན་གྱི་སློབ་མ་ཞིག་ཡོད་ལ། ཁོའི་ཀོ་བའི་པང་ཁེབ་ཞིག་དང་འདྲུད་
ལྷམ་ཞིག་གྱོན་ཡོད། ཁོ་བརྒྱུགས་པ་ཧ་ཅང་མགྱོགས་པས་འདྲུད་ལྷམ་
ཡང་རྐང་མགོ་ནས་འཕུར་དུ་བཅུག་ཅིང་དམག་མི་འདུག་སའི་གྱང་
ངོས་ལ་གདོང་ཐུག་བརྒྱབ།
ཁོས་ལྕགས་ཀྱི་དྲ་མའི་ནང་དུ་ཕྱི་རོལ་ལ་བལྟས་ནས་ཝ་ཡེ………
ལྟས་ངན། ཁྱོད་དེ་འདྲ་བྲེལ་དགོས་དོན་ཅི་ཡིན་ནམ། གལ་ཏེ་ཁྱོད་
མགྱོགས་མྱུར་ངང་ངའི་ཁང་བའི་ནང་དུ་སོང་ནས་ངའི་འབར་ཞུན་
སྒམ་དེ་ཁྱེར་ཡོང་ཐུབ་ན། ངས་ཁྱོད་ལ་སྒོར་མོ་བཞི་སྟེར། ཁྱོད་ཀྱིས་
ངེས་པར་དུ་ནུས་ཤུགས་ཡོད་དགུ་བཏོན་ནས་རྒྱུགས་དགོས། ལྷམ་
འཚེམ་གྱི་སློབ་མ་དེ་ལ་སྒོར་མོ་བཞི་བོ་དེ་ཐོབ་འདོད་ཧ་ཅང་ཆེ་བས།
མགྱོགས་མྱུར་ངང་བརྒྱུགས་ནས་ཁོ་བོའི་འབར་ཞུན་སྒམ་དེ་ཁྱེར་
ནས་དམག་མི་དེ་ལ་སྤྲད། གྲོང་ཁྱེར་ཀྱི་ཕྱི་རོལ་ན་ཧ་ཅང་མཐོ་བའི་
གཉའ་ཤིང་ཞིག་སར་བཙུགས་ཡོད་ལ་དེའི་ཉེ་འགྲམ་དུ་དམག་མི་དང་
མང་ཚོགས་ཁྲི་སྟོང་མང་པོ་འདུས་ནས་ཡོད། རྒྱལ་པོ་དང་རྒྱལ་ཡུམ་
གཉིས་ཀྱིས་ཁྲིམས་ར་རུ་ཁྲིམས་འཛིན་ལས་གཙོ་ཚོར་གདོང་གཏད་
ནས་གསེར་མདོག་ལྡན་པའི་ཁྲི་ཐོག་ཏུ་བཞུགས་རྗེས། དམག་མི་སྐས་
ཐོག་ཏུ་ཁྲིད་ནས་ཐོན། མི་རྣམས་ཀྱིས་བཤད་རྒྱུར། ཉེས་ཅན་ཞིག་ལ་
ཁྲིམས་ཆད་མ་བཅད་སྔོན་ལ་ཁོར་རེ་འདོད་འདོན་པའི་དབང་ཆ་ཡོད་
པས་ཁྱོད་ཚོས་ཁོ་བོའི་རེ་འདུན་བསྐང་ན་འགྲིག་ཅེས་བཤད། ཁོའི་རེ་
བ་ནི་ཐ་མག་ཞིག་ལ་འཇིབ་གཅིག་ལེན་རྒྱུ་དེའོ།། འདི་ནི་ཁོའི་མི་ཚེ་
འདིའི་ཆེས་མཐའ་མཇུག་གི་ཐ་མག་དེ་ཡིན།
རེ་བ་འདི་ལ་རྒྱལ་པོས་ཀྱང་མིན་ཟེར་འདོད་གཞི་ནས་མེད་པས།
དམག་མིས་རང་གི་འབར་ཞུན་སྒམ་དེ་བླངས་ནས་ཐེངས་འགར་བརྡབ་
རྗེས། གཅིག གཉིས། གསུམ་གློ་བུར་དུ་ཁྱི་གསུམ་ཐོན་བྱུང་། ཁྱི་དེ་
གསུམ་ནི་སྔོན་གྱི་ཁྱི་དེ་གསུམ་རེད། ཁོས་ཁྱི་རྣམས་ལ་ང་ལ་རོགས་
རམ་གནང་རོགས། ཁོ་ཚོར་སོ་ཐོབ་དང་། ང་གསོད་དུ་མ་འཇུག་ཅེས་
བཤད་པར་ཁྱི་དེ་གསུམ་གྱིས་ཁྲིམས་དཔོན་དང་བཅས་པའི་ལས་
འཛིན་མི་སྣ་དག་གི་རྐང་བ་དང་སྣ་ལ་སོ་བཏབ་ནས་བར་སྣང་དུ་
གཡུགས་ཤིང་། སར་ལྷུང་དུས་ཤ་ཉོག་རུས་ཉོག་ཏུ་བཏང་ཡོད། རྒྱལ་
པོས་ང་ལ་དེ་ལྟར་ངོ་རྒོལ་བྱས་མི་ཆོག་ཅེས་བཤད་མོད། ཆེས་ཆེ་བའི་
ཁྱི་དེས་རྒྱལ་པོ་དང་རྒྱལ་མོ་གཉིས་ལ་བཟུང་ནས་མི་གཞན་པ་རྣམས་
དང་འདྲ་བར་ཕར་ལ་གཡུགས། དུས་དེར་དམག་མི་གཞན་རྣམས་དང་
མི་དམངས་ཚང་མ་དངངས་སྐྲག་ཆེ་རུ་སྐྱེས་ནས་བཤད་རྒྱུར། དམག་
མི་ལགས། ཁྱོད་ང་ཚོའི་རྒྱལ་པོར་བཞུགས་རོགས། མཛེས་སྡུག་ལྡན་
པའི་སྲས་མོ་དང་གཉེན་བསྒྲིག་བྱེད་རོགས་ཞེས་ཞུ་བ་བྱས།
འདི་ལྟར་མི་ཚང་མས་དམག་མི་ཉིད་རྒྱལ་པོའི་ཤིང་རྟའི་ནང་དུ་
བསུས་ཤིང་། ཁྱི་དེ་གསུམ་ཤིང་རྟའི་མདུན་དུ་ཕར་ལྡིང་ཚུར་ལྡིང་བྱས།
དམག་མི་ཡོངས་ཀྱིས་གུས་འདུན་དང་བཅས་མགྲིན་གཅིག་ཏུ་རྒྱལ་བོ་
ཁྲི་ལོར་ཤོག ཁྲི་ལོར་ནས་ཁྲི་ལོར་ཤོག་ཅེས་སྐད་བརྒྱབ།
སྲས་མོ་ཕོ་བྲང་དེའི་ནང་ནས་ཕྱིར་ཡོང་སྟེ་རྒྱལ་པོའི་བཙུན་མོ་
བྱས་ཤིང་། མོའི་ཡིད་ཀྱང་ཧ་ཅང་ཚིམས། ལོ་བརྒྱད་ལ་གཉེན་སྟོན་བྱས་
ཤིང་། ཁྱི་དེ་གསུམ་པོའང་སྔོན་གྱི་སྒམ་སྟེང་ནས་བཙོག་ཅིང་། མིག་
སྔར་ལས་ཀྱང་ཆེ་བར་ཕྱེས་ནས་ཡོད་དོ། །

ཁ་བའི་མི།

ཁ་བའི་མིས་ལབ་པ། ནམ་ཟླ་ནི་ཇི་འདྲའི་གྲང་ངར་དང་ལྡན་
པའང་། ངའི་གཟུགས་གཞི་ལས་དྭངས་ཤིང་གསལ་བའི་གས་སྒྲ་ཞིག་
ཀྱང་གྲགས་བྱུང་། རླུང་བུས་ཁྱེད་ཉིད་གསོན་ཤུགས་དང་ལྡན་པར་
བསྐྲུན་ཆོག འོད་དང་ལྡན་པའི་དངོས་པོ་ཞིག་གིས་ང་ལ་ཅེར་ནས་
འདུག དེ་ནི་ནུབ་ལ་ཉེ་བའི་ཉི་མ་རེད། ཁོ་མོས་ང་ལ་མིག་ཀྲུབ་ཀྲུབ་
བྱས་ནས་བལྟས་ཞེས་བཀའ་འབེབ་གནང་ནའང་དེ་ནི་དཔེ་མི་སྲིད་པ་
ཞིག་རེད། ང་ཁོ་མོའི་མདུན་ནས་རང་དགར་ཞུ་མི་སྲིད།
ཁ་བའི་མིའི་མགོ་རུ་རྫ་ལེབ་ཟུར་གསུམ་མ་གཉིས་མིག་གི་ཚུལ་
དུ་བཞག་འདུག ཁ་ནི་ཚེབ་མགོ་རྙིང་བ་ཞིག་གིས་ལས་ཡོད། དེ་
བས་སོའང་ཡོད་འདུག ཁོ་ནི་ན་གཞོན་ཕོ་གསར་འགས་དགོད་སྒྲའི་
ཁྲོད་ནས་མི་ཡུལ་ལ་ཐོན་པ་རེད། གངས་གྲུའི་ཙིར་སྒྲ་དང་ལྕགས་
ཀྱུའི་དགའ་འབོད་བྱས་ནས་ཁོ་སླེབས་པར་དགའ་བསུ་བྱེད་ཀྱིན་
འདུག
ཉི་མ་རི་ལ་ནུབ་སོང་། བསིལ་སྦྱིན་ཟླ་བ་སྟོང་སང་གི་ནམ་
མཁའ་ནས། གོར་ཞིང་གོར་ལ། མཛེས་ཀྱང་མཛེས་པའི་རྣམ་པར་
ཁ་བའི་མིས་ལབ་པ། ཁོ་མོ་ཕྱོགས་ཞུགས་ནས་ཤར་བྱུང་།
གཞན་ཞིག་ནས་ཡང་བསྐྱར་སླེབས་བྱུང་། ཁ་བའི་མིས་ཉི་མ་
རེད་བསམ། ཨ.....ཧ་ཧ། ངས་ཁོ་མོའི་འོད་མིག་དེ་རྩ་བ་ནས་
བཅོས་སོང་། ད་ཁོ་མོ་ནམ་མཁའ་ནས་མཐོན་པོར་བཏེགས་ཀྱང་
སྐྱོན་མི་འདུག ངས་རང་ཉིད་ཐབས་བརྒྱ་ཇུས་སྟོང་གིས་འགུལ་དུ་
འཇུག་ན་འདོད། ང་ཇི་འདྲའི་འགུལ་འདོད་ཆེའང་། གལ་སྲིད་ང་རང་
འགྲོ་ནུས་ན། ང་དར་ཤུད་རྩེད་ན་འདོད། ན་གཞོན་ཕོ་གསར་དེ་དག་
དང་འདྲ་བར། དར་ཤུད་ཅིག་རྩེད་ན་འདོད། འོན་ཀྱང་། ངས་ཇི་ལྟར་
རྩེད་དགོས་པ་མི་ཤེས།
ར་སྐོར་ནང་གི་ཁྱི་རྒན་ཟུག་བཞིན་བཤད་རྒྱུར། ཚར་སོང་ནི་རེད།
ཚར་སོང་ནི་རེད། ཁོ་སྔོན་ཆད་ར་སྐོར་གྱི་མེ་ཕུང་འགྲམ་དུ་ཡོད་
དུས་འདི་ལྟ་བུ་ཞིག་རེད། ཉི་མས་ཁྱོད་ལ་ཇི་ལྟར་རྩེད་སྲོལ་བཤད་ངེས།
ན་ནིང་དགུན་དུས་ཁྱོད་ཀྱི་མེས་པོ་འདི་ལྟར་རེད། དེའི་སྔོན་ཆད་ཀྱི་
ཁྱོད་ཀྱི་མེས་པོའི་མེས་པོའང་འདི་ལྟར་རེད། ཚར་ད་ཚར་ད ། ཁོ་ཚོ་
མཉམ་དུ་ཚར་ད།
ཁ་བའི་མིས་ལབ་པ། གྲོགས་པོ་ལགས། ཁྱོད་ཀྱིས་ཅི་སྟོན་པ་
ངའི་ཧ་གོ་མི་འདུག དངོས་པོ་འདིས་ངོ་མ་ང་རྒྱུགས་སུ་འཇུག་ནུས་
སམ། ཁ་བའི་མིས་སྟོན་པ་ནི་ཟླ་བ་རེད། རེད། ཁྱོད་རྒྱུགས་སུ་འཇུག་
ནུས་པ་རེད། དེ་སྔོན་ངས་གསལ་བོར་ལྟ་དུས། ཁོ་མོ་རྒྱུགས་བཞིན་
འདུག ད་ལྟ་ཡང་འདི་ནས་མངོན་བྱུང་།
ཁྱི་རྒན་གྱིས་བཤད་རྒྱུར། ཁྱོད་ཀྱིས་ཅི་ཡང་ཤེས་ཀྱིན་མི་འདུག
འདི་ལ་ཡང་ཁག་མི་འདུག ཁྱོད་ནི་སྔོན་ཏག་ཏག་ལ་མིས་བཟོས་
ནི་རེད། ད་ལྟ་འདི་རུ་མངོན་པ་ནི་ཟླ་བ་རེད། ད་ནངས་ཤར་ནུབ་
མཚམས་སུ་ནུབ་པ་ནི་ཉི་མ་རེད། ཉི་མ་ཟེར་བ་དེ་སང་ཉིན་ཡང་
འཆར་སྲིད། ཁོས་ཁྱོད་ལ་རྒྱུགས་སྲོལ་བཤད་པ་མ་ཟད། གྱང་རྩའི་རྐ་
ཤུར་ནང་དུ་ཇི་ལྟར་རྒྱུགས་སྲོལ་བཤད་ངེས། ནམ་ཟླ་ཅུང་མ་འགོར་
བར་འགྱུར་སྲིད། རྒྱུ་མཚན་ནི་ནམ་ཟླ་འགྱུར་དུས།ངའི་རྐང་བ་གཡས་
གཡོན་གཉིས་ལ་ན་ཟུག་ལངས་ངེས།
ཁ་བའི་མིས་ལབ་རྒྱུར། ངས་ཁོས་ཅི་ཞིག་བཤད་ཀྱིན་པ་ཧ་གོ་བ་
མི་འདུག འོན་ཀྱང་། ངའི་ཚོར་བ་ཞིག་ལ་ཁོ་བོས་བཀྲ་མི་ཤིས་
པའི་སྐད་ཆ་ཞིག་ལབ་བཞིན་འདུག དེ་སྔོན་ང་ལ་ཅེར་ནས་འདུག་
ཅིང་། དེ་ནས་ནུབ་འགྲོ་བའི་དངོས་པོ་དེ། ཁྱི་རྒན་འདིས་ཉི་མར་
འབོད། དེ་ངའི་གྲོགས་པོ་མིན་པ་ངའི་ཚོར་བས་ཤེས།
ཁྱི་རྒན་ཟུག་ནས་བཤད་རྒྱུར། ཁྱི་ཕུར་ལ་སྐོར་བ་གསུམ་བརྒྱབ་
ནས། ཕྱིར་ཁྱི་ཁང་དུ་བུད་སོང་།
ནམ་ཟླ་ངོ་མ་འགྱུར་སོང་། སྐྱ་རེངས་ཀྱི་དུས་སུ་ཧ་ཅང་སྟུག་
པའི་སྨུག་པ་ཞིག་གིས་ས་གཞི་ཆེན་པོ་ཡོངས་སུ་བཀབ་འདུག ནམ་
ལངས་དུས་རླུང་བུ་ཞིག་དལ་གྱིས་ལྡང་བྱུང༌། ཧ་ཅང་གྲང་ངར་དང་
ལྡན་པའི་རླུང་བུ་ཞིག་ལྡང་བྱུང་། གྲང་འཁྱགས་ཀྱིས་ཡོད་ཚད་ལ་
དབང་སྒྱུར་བྱས་འདུག འོན་ཀྱང་། ཉི་མ་ཤར་བྱུང་བས། དེ་ནི་ཇི་
འདྲའི་མཛེས་སྡུག་དང་ལྡན་པའི་རྣམ་པ་ཞིག་རེད་ཨང་། སྡོང་བོ་དང་
ནགས་ཚལ་ཡོད་ཚད་དཀར་མདོག་གིས་གཡོགས་འདུག དེ་ནི་ཧ་
ཅང་མཛེས་སྡུག་དང་ལྡན་པའི་མུ་ཏིག་དཀར་པོའི་ཕོ་བྲང་ཞིག་དང་
གཉིས་སུ་མ་མཆིས། ཡལ་འདབ་ཕལ་ཆེ་བའི་སྟེང་། དངུལ་དཀར་
གྱི་མེ་ཏོག་གི་འདབ་བརྒྱ་བཞད་འདུག ཧ་ཅང་སྒྱིད་ལུག་དང་ལྡན་
པའི་ཡལ་འདབ་འགའ་དབྱར་དུས་སུའང་ཕྱིར་མི་འབུད་མོད། ད་ལྟ་
ཡལ་འདབ་ཡོད་ཚད་ཕྱིར་མངོན་འདུག དེ་དག་ནི་འབུར་རིས་རི་
མོ་ཞིག་དང་མཚུངས་ལ། དེ་དག་ཚང་མ་ནི་ཧ་ཅང་དཀར་བས་མུ་ཏིག་
དཀར་པོར་འོད་འཚེར་བ་དང་གཉིས་སུ་མ་མཆིས། རླུང་བུའི་ཁྲོད་
ནས་གཡོ་འགུལ་བྱེད་བཞིན་པའི་རྣམ་རིག་གིས་ཁེངས་འདུག་པའི་
ལྕང་མ་ཞིག་དང་འདྲ། འདི་ནི་ཕྱི་ཚུལ་གྱི་མཛེས་པ་རྐྱང་རྐྱང་རེད། ཉི་
མས་ཡོད་ཚད་ལ་འོད་ཀྱིས་སྤྲས་འདུག དེ་ནི་ས་ཆེན་པོར་རྡོ་རྗེ་ཕ་ལམ་
གཏོར་བ་དང་འདྲ་ལ། མི་ཞིག་སྟོང་འདང་དང་འཕྲུལ་སྣང་ཁོ་ནར་
རོལ་ན་དེ་ནི་བགྲང་ལས་འདས་པའི་ཁ་བ་དཀར་པོ་ལས་ཀྱང་དཀར་
པའི་འོད་ཆུང་ཞིག་རེད།
འདི་ནི་ཧ་ལས་པའི་མཛེས་པ་སྟོང་ལྡན་ཞིག་རེད།ན་གཞོན་ཕོ་མོ་
གཉིས་མེ་ཏོག་ལྡུམ་རྭའི་ནང་དུ་ཡོང་ཞིང་། ཁ་བའི་མིའི་ཉེ་འགྲམ་
དུ་བཅར་ནས། འོད་འཚེར་བཞིན་པའི་སྡོང་བོ་དག་ལ་ཁ་གཏད་འདུག
ན་གཞོན་ཕོ་མོ་དེ་གཉིས་ཀྱིས་ལབ་རྒྱུར། ཐ་ན་དབྱར་ཁས་ཀྱང་འུ་
གཉིས་ལ་འདི་འདྲའི་མཛེས་ལྗོངས་མཚར་བོ་ཞིག་གནང་མི་སྲིད་པར་
མ་ཟད། དབྱར་ཁར་འདི་འདྲའི་གྲོགས་པོ་ཞིག་ཀྱང་ཡོད་མི་སྲིད། ཁ་
བའི་མི་བསྟན་ནས་དེ་ལྟར་ལབ། ཁ་བའི་མི་འདི་ནི་ཇི་འདྲའི་མཛེས་པ་
ལ་ཟེར།
བུ་མོ་དེ་འཛུམ་ལྷུག་ལྷུག་ཏུ་བགད་བྱུང༌། ཁ་བའི་མི་ལ་བལྟས་
ནས་མགོ་ལྡེམ་ལྡེམ་ཞིག་བྱས་རྗེས། ཁོ་མོའི་གྲོགས་པོ་དང་འགྲོགས་
ནས་ཁངས་རྩེད་ལ་རོལ་སོང་། ཁ་བ་ནི་ཁོ་མོའི་རྐང་འོག་ནས་ཧྲིག་
ཧྲིག་གི་སྒྲ་དང་བཅས་གས་བཞིན་འདུག་ལ། ཁོ་གཉིས་གྲོ་ཕྱེའི་སྟེང་
དུ་འཆམ་འཆམ་ལ་འགྲོ་བ་དང་ཀུན་ནས་མཚུངས།
ཁ་བའི་མིས་ཁྱི་རྒན་ལ་འདྲི་རྒྱུར། མི་འདི་གཉིས་ནི་སུ་རེད།
ཁྱོད་ར་སྐོར་འདིའི་ནང་དུ་ང་ལས་ཡུན་རིང་བསྡད་ཟིན་པས། ཁྱོད་
ཀྱིས་ཁོ་གཉིས་ངོ་ཤེས་སམ། ཁྱི་རྒན་གྱིས་ལབ་རྒྱུར། ངོ་ལོས་ཤེས། ཁོ་
མོས་ང་ལ་ལག་པས་བྱིལ་བྱིལ་བྱས་མྱོང་ལ། ཁོ་བོས་ང་ལ་རུས་པ་
རྐང་གཅིག་སྟེར་མྱོང་བས། ངས་ཁོ་གཉིས་ལ་གཏན་ནས་དམུར་མི་
སྲིད། ཁ་བའི་མིས་ལབ་རྒྱུར། འོན་ཀྱང་། ཁོ་གཉིས་ནི་དོན་ངོ་མར་
སུ་ཞིག་རེད། ཁྱི་རྒན་གྱིས་ལབ་རྒྱུར། ཁོ་གཉིས་ནི་དགའ་རོགས་རེད།
མི་འགྱངས་བར་ཁང་ཁྱིམ་གཅིག་ཏུ་འཛོམས་ནས། རུས་པ་གཅིག་
འཆའ་བའི་མིག་སྔའི་དགའ་རོགས་དང་མ་འོངས་བའི་བཟའ་ཟླ་རེད།
ཚར་ཐལ། ཚར་ཐལ། ཁ་བའི་མིས་འདྲི་རྒྱུར། ཁོ་ཚོ་ཁྱོད་དང་ང་
བཞིན་གལ་ཆེའམ།
ཁྱི་རྒན་གྱིས་ལབ་རྒྱུར། ཁོ་ཚོ་ནི་བདག་པོ་གཅིག་ལ་དབང་བའི་
མི་རེད། ཁ་སང་སྐྱེས་པའི་མི་ཞིག་གིས་དོན་དེ་འདྲ་མང་པོ་ཞིག་ཤེས་མི་
སྲིད་པ་ནི་ཆོས་ཉིད་ཡིན་པ་ངས་ཁྱོད་ལ་བལྟས་ན་ཤེས་ཡོང་། བདག་ལོ་
ན་རྒན་པར་མ་ཟད། ཤེས་བྱའི་རྫོང་ཡང་མཐུག་པས་ར་སྐོར་འདིའི་
དོན་དག་ཡོད་ཚད་ངས་མ་ལུས་པར་ཤེས་ཡོད། དུས་སྐབས་ཤིག་ལ་
ང་ཡང་ལྕགས་ཐག་ལས་ཐར་སྲིད། འདི་ལྟར་གྲང་ངར་གྱི་ཁྲོད་ནས་
འདུག་པ་ནི་བཟོད་དཀའ་བ་ཞིག་རེད།
ཁ་བའི་མིས་ལབ་རྒྱུར། གྲང་ངར་ནི་མཛེས་སྡུག་གིས་ཁྱབ་པ་
ཞིག་རེད། ཁྱོད་ཀྱིས་ཤོད་དང་། ཁྱོད་ཀྱིས་ལྕགས་ཐག་གི་སིལ་སྒྲ་
གྲགས་སུ་མ་བཅུག་ན། ངའི་ཚོར་བ་ཞིག་ལ་ང་ཧ་ཅང་འཐོར་ཉེན་ཆེ་
བ་འདྲ། ཁྱི་རྒན་གྱིས་ལབ་རྒྱུར། ང་སྔོན་ཆད་གསར་བུ་ཡག་པོ་
ཞིག་ཡིན། མི་རྣམས་ཀྱིས་ང་ནི་ཆུང་ཞིང་སྙིང་རྗེ་བའི་ཁྱི་གུ་ཞིག་རེད་
ཟེར། དུས་དེར་ང་ནམ་རྒྱུན་ཁང་མིག་ལས་ཆུ་བྱ་ལྟ་བུའི་རྐུབ་སྟེགས་
སྟེང་དུ་ཉལ་ནས་བསྡད་པ་ཡིན། མཚམས་ལན་རེར་ང་བདག་མོའི་
པུས་མོའི་སྟེང་དུ་འཛིན་ལ། ཁོ་ཚོས་ནམ་རྒྱུན་ངའི་སྣ་བར་འོ་བྱེད་པ
དང་། འབུར་རིས་དང་གཙགས་དྲུབ་ཀྱིས་བཟོས་པའི་རས་ཕྱི་སྤྱད་ཀྱིས་
ངའི་ལག་པ་ཕྱི་བར་མ་ཟད། ང་ལ་ཆེས་མཛེས་པའི་ཁྱི་གུ་ཞེས་འབོད།
འོན་ཀྱང་དེའི་རྗེས་ནས་ཁོ་ཚོའི་བརྩེ་བར་འགྱུར་ལྡོག་བྱུང་ཞིང་། ངའི་
གཟུགས་གཞི་ཆེ་བར་བསམ་ནས། ང་གཉེར་བར་སྤྲད་པས་ངའི་མལ་
ས་ས་འོག་གི་ཁང་བར་གནས་སྤར་རོ། ། ཁྱོད་ཀྱིས་ད་ལྟ་མཐོང་བའི་
ས་ཞིང་དེ་དང་ཁང་མིག་དེ་ནི་ངའི་ཡིན། ང་ནི་དེ་དག་གི་བདག་པོ་
ཡིན། རྒྱུ་མཚན་ནི་ང་དང་གཉེར་བའི་འབྲེལ་བ་ནི་དེ་འདྲའི་བཟང་
རྒྱུ་མེད་པས་སོ། ། ཐོག་གི་ཁང་བ་དང་བསྡུར་ན་གནས་འདི་ནི་ཧ་ཅང་
ཆུང་ན་ཡང༌། ང་འདི་ན་ཧ་ཅང་སྐྱིད། རྒྱུ་མཚན་ནི་འདི་ཐོག་གི་ཁང་
བ་དང་མི་འདྲ་བར་བྱིས་པའི་བརྙས་བཅོས་ལས་ཐར་བར་མ་ཟད། ཟ་
མ་སྔོན་ཆད་དང་བསྡུར་ན་ཇེ་མང་དུ་སོང་ཡོད་པས་སོ། ། ད་དུང་འདི་
ན་ང་ལ་གདན་ཡོད་པར་མ་ཟད། དགུན་དུས་འཇིག་རྟེན་ན་ཆེས་མཁོ་
བའི་མེ་ཐབ་ཞིག་ཀྱང་ཡོད། ང་མེ་ཐབ་གམ་དུ་སོང་ནས་གཉིད་ལ་
རོལ་ཆོག ཨ..... རྨི་ལམ་འདིའི་ཁྲོད་དུའང་མེ་ཐབ་དེ་དྲན་ཡོང་།
ཁ་བའི་མིས་འདྲི་རྒྱུར། མེ་ཐབ་དེ་དེ་འདྲིའི་མཛེས་སམ། དེ་ང་
དང་འདྲ་འམ། དེ་ཁྱོད་དང་ཐ་དད་དུ་གནས། དེ་ཧ་ཅང་ནག་པས་རྡོ་
སོལ་ཞིག་དང་འདྲ་ལ། དེ་ལ་མིད་ཐག་རིང་བོ་ཞིག་དང་ཟངས་སེར་
གྱིས་བཟོས་པའི་ཕོ་བ་ནག་པོ་ཞིག་ཀྱང་ཡོད། དེས་ཤིང་ཟོས་རྗེས་
ཁ་ནང་ནས་མེ་འབར་ཡོང་། ཁྱོད་ངེས་པར་དུ་དེའི་གམ་དུའམ་འོག་
ཏུ་འདུག་དགོས། རྒྱུ་མཚན་དེ་ནི་ཆེས་སྐྱིད་པའི་གནས་དེའོ། ། ཁྱོད་
ཀྱིས་གནས་དེ་ནས་ཕར་ལ་བལྟས་ན་མཐོང་སྲིད། ཁ་བའི་མིས་ཕར་
བལྟས་ཚེ། ཟངས་ཀྱི་ཐབ་ཀ་མེ་འོད་འཚེར་བ་ཞིག་མཐོང་སོང་། མེ་ནི་
ཁོའི་སྨད་ཕྱོགས་ན་ཤུགས་ཆེན་པོས་འབར་བཞིན་འདུག ཁ་བའི་མི་
ཡ་མཚར་སྐྱེ་བཞིན་འདུག ཁོའི་སེམས་ལ་བཤད་མི་ཤེས་པའི་བརྩེ་
དུངས་ཤིག་གིས་ཁེངས། ཁོའི་ལུས་སྟེང་ལ་འགྱུར་ལྡོག་ཞིག་བྱུང་ཡོད་
པ་རེད། ཁོས་ཅི་ཡང་ཚོར་གྱིན་མི་འདུག འོན་ཀྱང་། ཁ་བས་བཟོས་
པ་མིན་པའི་དངོས་པོ་ཚང་མས་ཤེས་གསལ་རེད། ཁ་བའི་མིས་མེ་ཐབ་
དེ་ནི་བུད་མེད་ཅིག་ཡིན་པར་བསམ་ནས། འོ་ན་ཁྱོད་ཅིའི་ཕྱིར་ཁོ་མོ་
དང་གནས་དེར་ཁ་བྲལ་ནི་ཡིན། ཞེས་དྲིས།
ཁྱི་རྒན་གྱིས་ལན་དུ། ང་རང་གཞན་གྱིས་བཙན་འོག་ནས་ཁ་
བྲལ་བ་ཡིན། ཁོ་ཚོས་ང་བཙན་གྱིས་སྒོར་ཕུད་པ་རེད། རྒྱུ་མཚན་ནི་
ངས་བདག་པོ་ཆུང་ངུའི་རྐང་བར་སོ་ཞིག་བཏབ་པས་རེད། འདི་ཡང་རྒྱུ་
མཚན་མེད་པ་ཞིག་གང་ནས་ཡིན། ཁོས་ངས་འཆའ་བཞིན་པའི་རུས་
པར་རྡོག་པས་བསྣུན་པས། ངས་རུས་པའི་ཚབ་ཏུ་རུས་པར་དམུར་ནི་
ཡིན། ངས་བསམ་ན་ཁོ་ཚོ་ངའི་ལས་སྟངས་འདིར་ཧ་ཅང་འཐད་ཀྱིན་
མེད་པ་འདྲ། དུས་དེ་ནས་བཟུང་ང་ལྕགས་ཐག་འདིས་སར་བཏགས་པ་
རེད། དོན་དག་དངོས་ནི་འདི་ལྟར་རོ། །
འོན་ཀྱང་། ཁ་བའི་མིས་མི་ཉན་པར་མ་ཟད། གཉེར་བ་བསྡད་
འདུག་སའི་ཕྱོགས་སུ་ཅེར་ནས། ཚུགས་ཀ་དང་ཆེ་ཆུང་རང་དང་
འདྲ་བའི་མེ་ཐབ་ལ་བལྟ་བཞིན་འདུག ངའི་ལུས་ལ་ཚོར་བ་ཡ་
མཚར་ཞིག་འབྱུང་བཞིན་འདུག ང་གནས་གན་ལ་སོང་ན་ཆོག་
གམ། འདི་ནི་དྲི་མས་མ་ལྷད་པའི་ཕུགས་བསམ་གཙང་མ་ཞིག་ཡིན་
པས། མངོན་འགྱུར་འབྱུང་སྲིད། འདི་ནི་ངའི་ཆེས་བླ་ན་མ་མཆིས་པའི་
ཕུགས་བསམ་ཡིན་ལ་ཆེས་མ་མཐའི་ཕུགས་བསམ་ཡང་ཡིན། གལ་
སྲིད་ཕུགས་བསམ་འདི་མངོན་འགྱུར་མ་བྱུང་ཚེ་དེ་ནི་ཇི་འདྲིའི་ཡིད་
སྐྱོ་ཞིང་འདྲ་མཉམ་མིན་པ་ཞིག་རེད་ཨང༌། ང་ངེས་པར་དུ་དེ་རུ་འགྲོ་
དགོས། ང་ཁོ་མོའི་འགྲམ་དུ་བཅར་ན་འདོད། དྲྭ་མར་ཆག་སྐྱོན་གཏོང་
དགོས་ནའང་།
ཁྱི་རྒན་གྱིས་བཤད་རྒྱུར། ཁྱོད་གནས་ཀན་ལ་ནམ་ཡང་ཐོན་མི་
སྲིད། གལ་སྲིད་ཁྱོད་རང་མེ་ཐབ་ཀྱི་ཉེ་འགྲམ་དུ་བཅར་ན་ཁྱོད་རང་
ཚར་ངེས་རེད། ཁ་བའི་མིས་ལབ་རྒྱུར། ངའི་ཕུགས་བསམ་མངོན་
འགྱུར་བྱུང་སོང་བ་ཡིན་ན། ངའི་ལུས་པོ་འཐོར་སོང་ནའང་ཆོག
ཉིན་ཧྲིལ་བོ་འདིར་ཁ་བའི་མིས་དྲ་མའི་ནང་དུ་ཁ་གཏད་ནས་
བསྡད་འདུག ས་སྲོད་ཀྱི་དུས་ལ་ཁང་མིག་འདི་ནི་ཇི་འདྲའི་སྙིང་རྗེ་ཞིང་
དྲོད་ཁོལ་དང་ལྡན་པ་ཞིག་རེད་ཨང་། མེ་ཐབ་ཀྱི་དྲོད་ནི་ཉི་ཟླ་དང་མི་
འདྲ་ཞིང་། འོད་འདི་ནི་མེ་ཐབ་ལས་ལྡོག་འཕྲོ་བྱས་ནས་བྱུང་བ་རེད།
མ་རེད། འདི་ནི་མེ་ཐབ་ལ་འབུད་ཤིང་བཞག་རྗེས་བྱུང་བའི་མེ་འོད་རེད།
ཁང་བའི་སྒོ་ཕྱེ་ཐེངས་རེ་རེར། མེ་ལྕེ་ཁོའི་ཁ་ནང་ནས་འཕྱུར་ནས་ཡོང་།
འདི་ནི་མེ་ཐབ་ཀྱི་གོམས་གཤིས་ཤིག་ཡིན། མེ་ལྕེ་གསལ་ལམ་མེར་
ཁ་བའི་མིའི་དཀར་འཇམ་གྱི་ལུས་སྟེང་དུ་སླེབས་བྱུང་། འོད་དམར་པོ་
ཞིག་གིས་ཁོའི་ལུས་པོའི་ཕྱེད་ཀ་ཁེབས་སོང་། ཁོས་བཤད་རྒྱུར་ངས་
ཟོས་ཟོས་ནས་ངོ་མ་ཕོ་བ་ནས་མི་ཞུ་བར་འདུག ཁོ་མོའི་ལྕེ་བསྲིངས་
ནས་ཡོང་དུས་ཁོ་མོ་ནི་ཇི་འདྲའི་མཛེས་པ་ལ་ཨང་། མཚན་མོ་ནི་
ཧ་ཅང་རིང་། འོན་ཀྱང་ཁ་བའི་མི་ལ་མཚོན་ནས་བཤད་ན་མཚན་གྱི་
རིང་ཐུང་དེ་ལས་ལྡོག་གོ། ཁོ་བོ་དེ་རུ་འགྲེང་ནས་རང་ཉིད་ཀྱི་ཚོར་
བའི་ཞིང་ཁམས་སུ་བཟི་འདུག
སྔ་མོར་ས་འོག་གི་ཁང་བའི་དྲ་མའི་སྟེང་དུ་ཁངས་དར་ཞིག་གིས་
གཡོགས་འདུག དར་ནི་ཁ་བའི་མིའི་དགའ་ས་རུ་གྱུར་འདུག ཧ་ཅང་
མཛེས་པའི་དར་གྱི་མེ་ཏོག་ཡོད། འོན་ཀྱང་། ཁོ་ཚོས་མེ་ཐབ་གཞི་
ནས་གཡོགས་འདུག་ལ། དར་དེ་དག་གནས་སྐབས་སུ་དྲ་མའི་སྟེང་དུ་
ཞུ་མི་སྲིད་ལ། ཁོས་ཀྱང་ཁོ་མོ་མཐོང་མི་སྲིད། ཁོའི་ལུས་པོའི་ཕྱི་ནང་
ཀུན་ལ་བདེ་འཚམ་མིན་པའི་ཚོར་བས་ཁེངས་འདུག ནམ་ཟླ་འདི་ནི་
ཁ་བའི་མི་ཞིག་ལ་མཚོན་ན་ཧ་ཅང་མྱོང་རོལ་བྱེད་ན་འདོད་པ་ཞིག་
ཡིན་ནའང་། ཏག་ཏག་ཁོ་འདི་ལ་མི་འཚམ་པ་རེད།ངོ་མ་རེད། ཁོ་བོ་
དགའ་སྣང་གིས་ཁེངས་ན་འགྲིག་མོད། འོན་ཀྱང་། ཁོ་བོར་མེ་ཐབ་
དྲན་པའི་ནད་བྱུང་འདུག་པས། དགའ་སྣང་ཞིག་གང་ནས་འོང་ངམ།
ཡང་ཁྱི་རྒན་གྱིས་ལབ་པ། འདི་ལྟ་བུའི་ནད་ནི་ཁ་བའི་མི་ལ་
མཚོན་ནས་བཤད་ན་དེ་ནི་སྐྲག་སྣང་ཞིག་རེད། ང་རང་གིས་ཀྱང་
འདི་ལྟ་བུའི་སྡུག་བསྔལ་མྱངས་མྱོང་ཞིང་། འོན་ཀྱང་། ང་སྡུག་བསྔལ་
དེ་ལས་ཐར་སོང་། ད་ལྟ་ནམ་ཟླ་འགྱུར་བཞིན་འདུག ནམ་ཟླ་ངོ་མ་
འགྱུར་བཞིན་འདུག ཁ་བ་རིམ་བཞིན་ཞུ་བཞིན་འདུག ཁ་བ་ཇི་
ལྟར་ཞུ་ན་ཁ་བའི་མིའི་ལུས་པོའ ང་དེ་བཞིན་ཇེ་ཞན་དུ་འགྲོ་བཞིན་
འདུག ཁ་བའི་མིས་ལྷིང་འཇགས་ཀྱི་ནད་དེའི་ཚབས་ཆེན་རང་
བཞིན་མཚོན་ནུས། ཉིན་ཞིག་གི་སྔ་མོར་ཁ་བའི་མི་གློ་བུར་འགྱེལ་
སོང་། ལྟོས་དང་། སྔོན་ཆད་ཁོ་འགྲེང་བའི་གནས་དེར་ལྟོས་དང་།
ཕྱགས་མ་ཞིག་དྲང་མོར་ས་ལ་བཙུགས་ཡོད།
དེ་ནི་ན་གཞོན་ཚོས་ཁ་བའི་མི་བཟོ་བྱེད་ཀྱི་ལག་ཆ་རེད། ཁྱི་
རྒན་གྱིས་ལབ་རྒྱུར། ད་ལྟ་ངས་དངོས་སུ་ཧ་གོ་སོང་། ཁ་བའི་མིའི་
དྲན་ནད་དེ་ཇི་འདྲའི་ཚབས་ཆེ་བ་ཞིག་ཡིན་པ་ཤེས་སོང་། མ་གཞིར་
ཁ་བའི་མིའི་ལུས་ཁོག་ན་མེ་དོང་ཞིག་ཡོད་པ་རེད། མེ་དོང་དེ་ལྷེམ་
ལྷེམ་དུ་འགུལ་བཞིན་འདུག ད་ལྟ་ཁོའང་སྡུག་བསྔལ་ལས་ཐར་བ་
རེད། ཅང་མ་འགོར་བར་དགུན་ཟླ་རིང་མོ་ཞིག་འདི་ལྟར་བུད་སོང་།
ར་སྐོར་ནང་དུ་ཡོད་པའི་ཁྱི་རྒན་སྔར་བཞིན་ཟུག་བཞིན་འདུག ཁང་ཁྱིམ་དུ་གནས་པའི་བྱིས་པ་ཚོས་གླུ་དབྱངས་བླངས་སོང་།
སྨྱུ་གུ་འབུས་ཡ......ཡེ།
ལྗང་མདོག་གི་ལོ་མའི་རླངས་འཁོར།
མཛེས་སྡུག་དང་ལྷད་མེད་ཀྱིས་བཀླུབས་འདུག
ཨ.....ཁྱོད་ཀྱིས་ལུག་བལ་དང་འདྲ་བའི་ན་བཟའ་གསར་བ་
གྱོན་རོགས།
ཕེབས་ཤོག..……….ཁུ་བྱུག་སྔོན་མོ།
ཟླ་གཉིས་པ་རྒྱང་ལ་བཞུད་སོང༌།
ཨ...... ལ་ལ་ལ......
ཕེབས་ཤོག..………. ཕེབས་ཤོག..…….-སྙིང་ཉེ་བའི་ཉི་མ་ལགས།
དུས་དེ་ནས་བཟུང་སུས་ཀྱང་ཁ་བའི་མི་གླེང་མ་མྱོང་།

དོན་མི་ནོར་བའི་རྒན་པོ།

ད་ལྟ་ངས་ཁྱོད་ཚོར་གཏམ་རྒྱུད་ཞིག་བཤད། དེ་ནི་ང་ཆུང་དུས་སུ་
ཐོས་པའི་གཏམ་རྒྱུད་ཞིག་ཡིན། དུས་དེ་ནས་བཟུང་། ངས་གཏམ་རྒྱུད་
དེ་དྲན་ཐེངས་རེར། སྣང་བ་ཞིག་ལ་གཏམ་རྒྱུད་དེ་ནི་ཇི་འདྲའི་ཡིད་དུ་
འོང་བ་ཞིག་རེད་ཨང་། གཏམ་རྒྱུད་ནི་མི་མང་ཤོས་དང་འདྲ་བར་ལོ་
ཚོད་ཆེར་སོན་པ་དང་བསྟུན་ནས་ཇེ་སྙན་རེད། ངོ་མ་སྤྲོ་བས་ཁེངས་
ཡོད།
ངས་བསམ་ན་ཁྱོད་གཞི་རིམ་དུ་འགྲོ་མྱོང་སྲིད་རྒྱུ་རེད། ཁྱོད་
ཀྱིས་ཞིང་བའི་ཁང་བའང་མཐོང་མྱོང་རྒྱུ་རེད། ཁང་བའི་ཀླད་ནི་རྩྭའི་
སྤྱིལ་བུ་ཡིན་ལ། དེའི་སྟེང་དུ་རྩྭ་ཕྲན་མང་པོ་སྐྱེས་ཡོད། ཁང་བའི་སྒལ་
གཞུང་དུ་བྱ་ཚང་བཅོས་འདུག རྒྱུ་མཚན་ནི་ངེད་ཅག་ལ་བྱ་ཚང་ངེས་
པར་དུ་མཁོ་བས་ཡིན། ད་དུང་ཤུལ་རྗེས་མང་བའི་ལྕང་སྡོང་དེའི་འོག་
ཏུ་ཆུ་བོ་ཆུང་ཆུང་ཞིག་ཡོད། དེའི་ནང་དུ་ཆུ་བྱ་སྐོར་ཞིག་ཡོད་ལ་དེ་
དག་གིས་མགྲོན་པོ་སུ་ཞིག་སླེབ་རུང་བསུ་མའི་སྐད་སྙན་སྒྲོགས་ངེས།
ཞིང་གྲོང་དུ་ཁང་བ་འདི་ལས་མེད་ལ་འདིའི་ནང་དུ་ཞིང་བ་རྒན་
རྒོན་གཉིས་འདུག ཁོ་གཉིས་ལ་མཚོན་ན་རྒྱུ་ནོར་མེད་པར་ཅི་ལྟར་
དབུལ་ནའང་དངོས་པོ་ཞིག་བློས་གཏོང་རྒྱུ་ནི་ལས་སླ་བོ་ཞིག་ཡིན།
དཔེར་ན། ཁོང་གཉིས་ཀྱི་རྟ་གཅིག་པུ་དེའ ང་བློས་གཏོང་ཕོད། རྟ་
རྒན་དུས་རྒྱུན་དུ་ལམ་འགྲམ་གྱི་འདམ་རྩྭར་བརྟེན་ནས་འཚོ་བཞིན་
ཡོད། ཞིང་བ་རྒན་རྒོན་གཉིས་གྲོང་ཁྱེར་དུ་འགྲོ་དུས་དེར་ཞོན་ནས་
འགྲོ་བཞིན་ཡོད། ཁྱིམ་མཚེས་ཀྱིས་རྟ་གཡར་ནས་ཕྱིར་སྤྲོད་དུས་དྲིན
འཇལ་ཕྱིར་ཁོང་རྒན་རྒོན་གཉིས་ལ་ལས་ཀ་ཞིག་སྒྲུབ་རོགས་བྱེད་
འདོད་ཡོད་མོད། འོན་ཀྱང་རྒན་རྒོན་གཉིས་ཀྱིས་རྟ་དེ་བཙོང་བའམ་
ཡང་ན་ཁོ་ཚོ་ལ་མཁོ་གལ་ཆེ་བའི་དངོས་པོ་ཞིག་དང་བརྗེ་ན་དེ་ལས་
ལྷག་པ་མི་འདུག་ཟེར།ཁོ་གཉིས་ལ་མཁོ་བ་དེ་ཅི་ཞིག་ཡིན་ནམ།
རྒན་མོས་རྒན་པོ་ལ། ཁྱོད་ཀྱིས་ཤེས་ནི་རེད་ཟེར། དེ་རིང་ནི་
གྲོང་རྡལ་དུ་འཚོགས་པའི་ཉིན་མོ་ཡིན། ཁྱོད་ཀྱིས་རྟ་ཞོན་ཏེ་སོང་།
ཞོར་ལ་ཉོ་བདག་དང་འཕྲད་ན་རྟ་འདི་ཚོངས་ཤིག དངུལ་སྒོར་ཞིག
གམ་དངོས་པོ་རྩ་ཆེན་ཞིག་ལ་བརྗེ་ནའང་ཆོག གང་ལྟར་ཁྱོད་ཀྱིས་
ནོར་མི་སྲིད་པས་མྱུར་དུ་སོང་ཟེར།
དུས་དེར་མོས་ཁོ་བོའི་སྐེ་ལ་སྐེ་དཀྲིས་དཀྲིས། རྒྱུ་མཚན་ནི་འདིའི་
ཕྱོགས་ནས་ཨ་ཕྱི་རྒན་མོ་ཁྱོ་བོ་ལས་བྱང་ཆ་ལྡན་པས་ཡིན། ཁོ་མོས་
ལག་ཕྱིས་དེ་ཕྱེ་མ་ལེབ་ཀྱི་གཟུགས་དང་འདྲ་བར་ལྟེབས། ལྟས་ཚོད་
ཀྱིས་ཧ་ཅང་ཡག་པོ་འདུག དེ་སྤྱད་ནས་ཁོ་བོའི་ཞྭ་མོ་ཐེངས་འགར་
ཕྱིས་རྗེས་འཇམ་གཉེན་ལྡན་པའི་འོ་ཞིག་གི་སྐྱེལ་མ་ཡང་བྱས། དུས་
དེར་རྒན་པོའ ང་སྤོབས་པ་དང་བཅས་ཏེ་ལམ་ལ་ཆས། རྒན་པོས་རྟ་
འདི་དངོས་པོ་ཞིག་གམ་ཡང་ན་དངུལ་སྒོར་ཞིག་དང་མཉམ་བརྗེ་བྱེད་
རྒྱུ་རེད། རྒན་པོས་སེམས་ནས་རྩིས་ཧ་ཅང་གསལ་བོ་ཞིག་བརྒྱབ་ཡོད།
ཉི་མ་ཚ་གདུག་ཧ་ཅང་ཆེ། ནམ་མཁའ་ན་སྤྲིན་ཕུང་རྡོག་གཅིག་
ཀྱང་མཐོང་རྒྱུ་མི་འདུག ལམ་ས་རྡུལ་གྱིས་བཟུང་འདུག རྒྱུ་མཚན་
ནི་ཚོགས་ལ་འགྲོ་མཁན་ཚང་མས་ཤིང་རྟ་དང་། རྟ་ལ་བརྟེན་ནས་བྲེལ་
འཚུབ་ངང་ཚོགས་རར་འགྲོ་བཞིན་པས་རེད། ཉི་མ་ཧ་ཅང་ཚ་གདུག་
ཆེ་ན་ཡང་ཚ་བ་གཞོལ་སའི་གྲིབ་མ་ཞིག་གང་དུའང་མི་འདུག
ལམ་དུ་མི་རྐང་ཐང་ཞིག་གིས་འབྲི་མོ་ཞིག་དེད་ནས་ཡོང་བཞིན་
འདུག འབྲི་མོ་འདིའི་སྤུ་མདོག་དང་བཅས་པ་ཧ་ཅང་མཛེས། འབྲི་མོ་
གཞན་གང་དང་བསྡུར་ནའང་མཛེས། རྒན་པོའི་ཡིད་ལ་འབྲི་མོ་འདི་
ལ་འོ་མ་བཞོས་ན་ཧ་ཅང་མང་པོ་ཡོད་སྲིད་རྒྱུ་རེད་བསམ། རྟ་འབྲི་མོ་
འདི་དང་བརྗེ་ན་རྩིས་སུ་འགྲོ་སྙམ། ཝེ.....འུ་གཉིས་ཀྱི་འདི་རུ་ངལ་
གསོ་ཅུང་ཙམ་བྱས་ན་ཆོག་གམ། རྟ་ཞིག་དང་འབྲི་ཞིག་གི་རིན་ཐང་
བསྡུར་ན་རྟའི་རིན་ཐང་ཆེ་བ་སྨྲོས་མ་དགོས། ཡིན་ཡང་འདི་ལ་ངས་དོ་
སྣང་མི་བྱེད་ང་ལ་མཚོན་ན་འབྲི་མོ་འདིར་རིན་ཐང་ཆེ་བས་འུ་གཉིས་
ཀྱིས་བརྗེ་ན་ཅི་འདྲ་རེད་ཟེར། འབྲི་མོ་ཁྲིད་མཁན་དེས་བཤད་རྒྱུར་
ང་ཧ་ཅང་འཐད་ཟེར། དེར་བརྟེན་ཁོ་གཉིས་ཀྱིས་རྟ་དང་འབྲི་གཉིས་
བརྗེས། ཚོང་འདི་འདི་ལྟར་འགྲིག་སོང་། གནས་ལུགས་ལྟར་ན་རྒན་
པོ་ཕྱིར་འགྲོ་རན་སོང་། རྒྱུ་མཚན་ནི་ཁོས་རང་དོན་དེ་བསྒྲུབས་ཟིན་
པས་ཡིན། འོན་ཀྱང་རྒན་པོ་ཚོགས་རར་སོང་ནས་གང་བྱུང་དུ་བལྟ་
བར་འདོད་པས་རྒན་པོས་འབྲི་མོ་ཁྲིད་ནས་ཚོགས་རར་སོང་། རྒན་
པོས་འབྲི་ཁྲིད་ནས་སྔོན་ལ་མྱུར་དུ་སོང་། དུས་དེར་ཁོས་ལུག་དེད་པའི་
མི་ཞིག་གི་རྗེས་ཆོད། ལུག་དེའི་ཤ་ཤེད་བཟང་བར་མ་ཟད་ལུག་བལ་གྱི་
རྒྱུ་སྤུས་ཀྱང་ཧ་ཅང་བཟང་། རྒན་པོའི་སེམས་ལ་འདི་ནི་ངའི་གནས་
སྟངས་དང་ཧ་ཅང་འཚམ་འདོད། ད་དུང་ལུག་འདིས་ངེད་ཚང་གི་ཁང་
འགྲམ་དུ་རྩྭ་མང་པོ་ཟོས་ན་ཆོག་ལ་དགུན་དུས་སུ་ངེད་གཉིས་དང་
མཉམ་དུ་ཁང་བའི་ནང་དུ་འཚོ་སྡོད་བྱས་ཆོག འབྲི་ཞིག་ལས་ལུག་
ཞིག་འཚོས་ན་དངོས་ཡོད་འཚོ་བ་དང་འཚམ་པར་སེམས། འུ་གཉིས་
ཀྱིས་ཚོང་འདི་བརྒྱབ་ན་ཅི་འདྲ་རེད། ལུག་དེད་ནས་འགྲོ་མཁན་དེ་ཧ་
ཅང་དགའ་ནས་བརྗེས་སོང་། དེ་ནས་རྒན་པོས་ལུག་དེ་དེད་ནས་མུ་
མཐུད་དུ་ལམ་ལ་ཆས། དེ་ནས་ཡང་ཁོ་ལག་ཏུ་བྱ་གག་བཟུང་བའི་
མི་ཞིག་དང་འཕྲད། ཞིང་བས་ཡང་འདི་ལྟར་འདང་བརྒྱབ། བྱ་གག་
འདིའི་སྤུ་རིང་ཞིང་ལུས་རྒྱགས་པོ་འདུག གལ་ཏེ་སྐུད་པ་ཞིག་དེའི་
རྐང་སྣེ་རུ་བཏགས་ནས་ངེད་ཚང་གི་མཚེའུ འི་ནང་དུ་བཞག་ན་བཟང་
སྙམ། ད་དུང་རྒན་མོས་སྔོ་ཚོད་ལྷག་མ་སོགས་འདི་ལ་བྱིན་ན་དེ་ལས་
ཀྱང་བཟང་བར་སེམས། ཁོ་མོས་ནམ་རྒྱུན་ང་ལ་བྱ་གག་ཞིག་ཡོད་ན་
ཅི་མ་རུང་ཟེར་བ་མ་ཡིན་ནམ། བྱ་གག་འདི་ནི་ཁོ་མོར་དབང་། ངའི་
ལུག་ཁྱོད་ཀྱི་བྱ་གག་ལ་བརྗེ་ན་ཅི་འདྲ་རེད། ངས་ཁྱོད་ལ་སྙིང་ཁོངས་
རུས་པའི་གཏིང་ནས་བཀའ་དྲིན་ཞུ་ངེས། ཕ་རོལ་བས་མི་འཐད་པའི་
རྣམ་འགྱུར་ཅི་ཡང་མ་བསྟན་པས་རྒན་པོ་འདི་ལ་བྱ་གག་དེ་ཐོབ་བོ། །
སྐབས་འདིར་ཁོ་རང་གྲོང་ཁྱེར་གྱི་ནང་དུ་ཐོན་ཡོད་པ་རེད།
གཞུང་ལམ་ཏུ་མི་ཚོགས་ཇེ་མང་ནས་ཇེ་མང་དུ་སོང་། མི་དང་དུད་
འགྲོ་སྐོར་དང་སྐོར་བྱས་ནས་ཡོད། གཅིག་འཕྲོར་གཅིག་མཐུད་ནས་
ར་བའི་ཁྲལ་སྡུད་ཡོད་སའི་སར་བུད་སོང་། མི་འདི་ལ་བྱ་མོ་ཞིག་ཡོད།
བྱ་མོ་དེ་དྲ་མིག་ཅན་གྱི་སླེ་བོའི་ནང་དུ་བཅུག་འདུག རྒྱུ་མཚན་ནི་
མི་མང་གི་ཁྲོད་ནས་བོར་འགྲོ་བར་དོགས་པས་རེད། བྱ་མོ་འདིའི་རྔ་མ་
ཧ་ཅང་ཐུང་ཞིང་མིག་གཅིག་ལྡེབ་ཙམ་བྱས་པ་ལས་འཛུམ་མདངས་
སྔར་ལས་ཕྱིར་མངོན་ཡོང་། ཀོ…….ཀོ.....ཞེས་གྲགས་བཞིན་འདུག
བྱ་འདིས་སྐད་ཆ་བཤད་དུས་སེམས་ལ་གང་འདྲ་ཞིག་དྲན་བཞིན་ཡོད་
དམ། འདི་ཁྱོད་ལ་བཤད་མི་རུང་བའི་གསང་བ་ཞིག་གོ ། འོན་ཀྱང་།
ཞིང་བ་འདི་ལྟ་བུའི་རིག་ན་འདི་ནི་འཇིག་རྟེན་འདིའི་སྟེང་ཆེས་མཛེས་
པའི་བྱ་ཡིན་རྒྱུ་རེད་བསམ་སྲིད། ཧེ.....འདི་ནི་ཆོས་དཔོན་གྱི་བྱ་མོ་
དེ་ལས་ཀྱང་མཛེས། གནམ་རྒན་མ།ང་བྱ་འདིའི་བདག་པོར་འོས། བྱ་
འདི་རིགས་ཀྱིས་གྲོ་བཏུས་ནས་རང་ཉིད་འགྲངས་བར་བྱེད་ནུས། བྱ་
གག་འདི་དང་བརྗེ་ན་གྱོང་རེག་མི་འདུག ཁོས་བཤད་རྒྱུར་འུ་གཉིས་
ཀྱིས་ཚོང་འདི་བརྒྱབ་ན་ཇི་འདྲ་རེད་ཟེར། བརྗེས་ན་བརྗེ། འདི་ནི་དོན་
བཟང་བོ་ཞིག་རེད། ར་བའི་ནང་གི་ཁྲལ་བསྡུ་མཁན་དེ་དང་ཁོ་གཉིས་
ཀྱིས་ཚོང་འདི་བརྒྱབ་ལ་ཞིང་བས་བྱ་དེ་ཁྱེར་ནས་སོང་།
ཁོས་ཚོགས་ལ་ཡོང་བའི་ལམ་བར་དུ་ཚོང་མི་ཉུང་བ་ཞིག་བརྒྱབ་
ཅིང་ནམ་ཟླ་ཧ་ཅང་ཚ་བ་ཆེ། ཁོས་ཟ་མ་ཞིག་དང་ཆང་ཞིག་རོལ་
འདོད་ཡོད་པས་ཆང་ཁང་ཞིག་གི་སྒོ་ཁར་ཐོན་བྱུང་། ཏག་ཏག་ནང་ལ་
འགྲོ་བའི་དུས་དེར་ན་གཞོན་ཞིག་དང་གདོང་ཐུག་བརྒྱབ། ན་གཞོན་
དེའི་རྒྱབ་ཏུ་སྒྱེ་མོ་ཞིག་ཁུར་ནས་ཡོད། ཞིང་བས་འདྲི་རྒྱུར། ཁྱོད་ཀྱི་
སྒྱེ་མོའི་ནང་དུ་ཅི་ཞིག་བཅུག་ཡོད། ན་གཞོན་དེས་ཀུ་ཤུ་རུལ་བ་རེད།
ཕག་ལ་སྟེར་རྒྱུའི་གཟན་ཆས་རེད། དངོས་པོ་འདི་ནི་ཉུང་ཉུང་ཞིག་མ་
རེད། ངས་ཆུང་མར་གནས་བབ་འདི་ཅིག་རིག་ཏུ་འཇུག་ན་འདོད། ན་
ནིང་ང་ཚོའི་ཐཱན་གྱི་སྤྱིལ་བའི་འགྲམ་གྱི་ཀུ་ཤུའི་སྡོང་བོ་ལ་སིལ་ཏོག་
གཅིག་མ་གཏོགས་མ་ཐོགས། ངེད་གཉིས་ཀྱིས་སིལ་ཏོག་དེ་ས་འོག་
ས་ཡུན་རིང་བཞག དེ་དུས་དགའ་མས་ད་ནི་ནོམ་པ་
ཞིག་ཡོད་སོང་ནི་རེད་ཅེས་ཟེར། ད་ནི་ཁོ་མོར་རྒྱུ་ནོར་མང་པོ་ཞིག་
མཐོང་བའི་གོ་སྐབས་དང་ཕྲད་སོང་ནི་རེད། ངའི་རེ་བའང་དེ་ཡིན། ན་
གཞོན་དེས་བཤད་རྒྱུར། ཁྱོད་ཀྱིས་རིན་གོང་ཅི་ཙམ་སྟེར་འདོད་ཡོད་
དམ། རིན་གོང་ཟེར་ན་ནི་མི་ཤེས། ངའི་བྱ་ཕོ་འདི་དང་བརྗེས་ན་འདོད།
དེ་ནས་ཡང་ཚོང་དེ་འགྲུབ་སོང་། ཁོས་ཀུ་ཤུ་དེ་ཁྱེར་ནས་ཆང་ཁང་
དེའི་ནང་ལ་སོང་ནས། ཀུ་ཤུ་ཐབ་ཀའི་འགྲམ་དུ་བཞག་ཅིང་ཐབ་ཀའི་
ནང་དུ་མེ་འབར་བཞིན་ཡོད་པ་ཁོའི་ཡིད་ལའང་མ་དྲན། ཆང་ཁང་
འདིའི་ནང་དུ་མི་ཧ་ཅང་མང་པོ་འདུས་ནས་ཡོད། རྟ་བཙོང་དང་ཚོང་བ་
གཞན་པ། ད་དུང་དབྱིན་ཇི་བ་གཉིས་བཅས་ཡོད། ཁོ་ཚོའི་ཨམ་ཕྲག་
སྒོར་མོས་གང་ནས་ཡོད་ལ། ད་དུང་རྒྱལ་འཇོག་བཞིན་ཡོད། འདི་དང་
འབྲེལ་ཡོད་གྱི་དོན་དག་ལ་ཉན་ན་འདོད་ན། གཤམ་གྱི་དུམ་ཚན་དག་
ལ་བལྟ་རོགས།
ཚུ......ཚུ.......ཐབ་ཀའི་འགྲམ་ནས་སྒྲ་ཞིག་གྲགས་འོངས་བ་
དེ་ནི་ཅི་ཞིག་གི་སྒྲ་རེད། དེ་ནི་ཀུ་ཤུ་མེ་རུ་འཚིག་པའི་སྒྲ་རེད། ཅུང་མ་
འགོར་བར་ཁོ་ཚོ་ཚང་མས་ཤེས་སོང་། དེ་ནས་ཁོས་རྟ་བོང་བུར་བརྗེ་
བའི་བརྒྱུད་རིམ་ཚང་མ་ཁོ་ཚོར་བཤད་སོང༌། དབྱིན་ཇི་བ་དེ་གཉིས་
ཀྱིས་ལབ་རྒྱུར། ཁྱོད་ཁྱིམ་དུ་སོང་ན་ཆུང་མས་གཅར་རྡུང་མྱོང་དགོས་
པར་མ་ཟད།ཁོ་མོའི་ཁྱོད་དང་ཁ་འཛིང་བྱེད་ཁོ་ཐག་ཡིན། ཞིང་བ་རྒན་
པོས། དེ་ལས་ལྡོག་ཏེ་ང་ལ་ཞིམ་མངར་ལྡན་པའི་འོ་ཞིག་ཐོབ་ངེས། ད་
དུང་མོའི་རྒན་པོས་བྱ་བ་བསྒྲུབས་ན་ནོར་མི་སྲིད་ཅེས་ཟེར་ངེས། ཁོ་
ཚོའི་འདིའི་ཕྱོགས་ནས་རྒྱལ་ཞིག་འཇོག་གྲབས་བྱས། ཁོ་ཚོས་གསེར་
དངུལ་སྒམ་གང་གི་རྒྱལ་འཇོག་ཟེར། དུས་དེར་རྒན་པོ་ཡར་ལངས་
ནས་གསེར་ལོག་གཅིག་གི་ཆོག་ཟེར། ང་ལ་ཀུ་ཤུ་སྒྱེ་གང་དང་། དེའི་
ཁར་ངེད་རྒན་རྒོན་གཉིས་ལས་མེད་མོད། ངས་བསམ་ན་དེའི་སྟ་མར་
འདང་བར་འདོད། ཁོ་ཚོས་ཧ་ཅང་བཟང་གི་ཟེར། དེ་ནས་ཁོ་ཚོས་རྒྱལ་
འདི་བཞག་པ་རེད། ཆང་ཁང་གི་སྦྱིན་བདག་གི་རླངས་འཁོར་ནང་དུ་
དབྱིན་ཇི་བ་གཉིས་དང་ཞིང་བ་རྒན་པོ་བཅས་ནང་དུ་བུད་པ་རེད། ད་
དུང་ཀུ་ཤུ་རུལ་བ་སྒྱེ་གང་བོ་དེའང་ནང་དུ་བཞག་ནས་ཞིང་བའི་ཁྱིམ་
ལ་སོང་། ཅུང་མ་འགོར་བར་ཞིང་བ་རྒན་པོ་ཚང་གི་ཁང་བའི་སྒོ་ཁར་
ཐོན་པ་རེད།
མཚན་བདེ་ལེགས། རྒན་མོ།
མཚན་བདེ་ལེགས། རྒན་པོ།
ངས་དངོས་པོ་བརྗེ་ནས་ཐོན་ཡོད།
རེད་ལགས། རང་ཉིད་ཀྱིས་བསྒྲུབས་པ་དེ་རང་ཉིད་ལ་གསལ་ནི་
རེད། དེ་ནས་མོས་རྒན་པོར་འཐམ་ནས། ཀུ་ཤུ་རུལ་བ་སྒྱེ་གང་བོ་དེ་
དང་མགྲོན་པོ་ཚོ་གཞི་ནས་བརྗེད་སོང་བ་རེད། རྒན་པོས་ལབ་རྒྱུར།
ངས་རྟ་དེ་འབྲི་མོ་ཞིག་དང་བརྗེ་བ་ཡིན། རྒན་མོས། གནམ་རྒན་མ་ད་
ཧྭ་སོང་ནི་རེད། ད་ནས་བཟུང་འུ་གཉིས་ལ་འོ་མ་འཐུང་བའི་གོ་སྐབས་
ལྡན་སོང་ནི་རེད། རེད་ལགས། ཡིན་ཡང་ངས་འབྲི་མོ་དེ་ལུག་ཅིག་དང་
བརྗེས་ཟིན། ཨ … དེ་དེ་ལས་ཀྱང་བཟང་པོ་འདུག ཁྱོད་ཀྱིས་འདང་
བརྒྱབ་པ་ངོ་མ་ཞིབ་ཚགས་འདུག འུ་ཚང་ལ་ལུག་ལ་སྟེར་རྒྱུའི་རྩྭ་
ཡོད་པ་མ་ཡིན་ནམ། ད་ལྟ་འུ་གཉིས་ལ་ལུག་གི་འོ་མ་དང་ལུག་བལ་
གྱིས་བཟོས་པའི་ལྭ་བ། ལུག་དང་འབྲེལ་བའི་ཐོན་རྫས་ཧ་ཅང་
པོ་འདུག འབྲི་མོ་དེས་འདི་འདྲའི་མང་པོ་ཞིག་ཐོན་སྐྱེད་བྱེད་ནུས་
སམ། ད་དུང་དེའི་རྩིད་པ་དག་ཀྱང་རང་དགར་ས་ལ་ལྷུང་འགྲོ་བ་རེད།
ཁྱོད་ནི་ཕྱོགས་གང་ལའང་འདང་བརྒྱབ་པ་ཞིབ་ཚགས་ཡིན་པའི་ཁྱོ་
བོ་ཞིག་རེད། འོན་ཀྱང་། ངས་ལུག་དེའང་བྱ་གག་ཞིག་དང་བརྗེ་བ་
ཡིན། སྙིང་ཉེ་བའི་ཁྱོ་བོ་ལགས། དེ་ན་ད་ལོའི་ཁུག་རྟའི་དུས་ཆེན་ལ་
འུ་གཉིས་ལ་བྱ་ཤ་ཟ་རྒྱུ་ཡོད་པ་མ་ཡིན་ནམ། ཁྱོད་ཀྱིས་བྱ་བ་ཅི་ཞིག་
བསྒྲུབས་ནའང་ང་ལ་འདང་བརྒྱབ་ནས་ཡོད་པས་ངོ་མའི་བསམ་ཚུལ་
རླབས་ཆེན་པོ་འདུག བྱ་གག་དེ་འུ་ཚང་གིས་གསོས་ནས་ཤ་ཤེད་རྒྱས་
སུ་བཅུག་ནའང་ཆོག་པ་རེད། འོན་ཀྱང་། ངས་བྱ་གག་དེ་གསོ་བྱ་ཞིག་
དང་བརྗེས་ཟིན། ཚོང་འདི་བཟང་གི་གསོ་བྱའི་སྒོང་ང་གཏོང་བ་རེད།
སྒོང་ང་ཡང་བྱ་རུ་འགྱུར་ཐུབ་པ་རེད། དེ་ལྟར་ན་འུ་གཉིས་ལ་གསོ་བྱ་ཁྱུ་
ཞིག་ཡོད་པ་མ་ཡིན་ནམ། ངས་རེ་བ་བྱེད་པའང་དེ་ཡིན། རེད་ལགས།
འོན་ཀྱང་ངས་གསོ་བྱ་དེ་ཀུ་ཤུ་རུལ་བ་སྒྱེ་གང་དང་བརྗེ་བ་ཡིན། ད་ལྟ་
ངས་ཁྱོད་ལ་ཞིམ་མངར་ལྡན་པའི་འོ་ཞིག་བྱེད་ན་འདོད་བྱུང་། བཀའ་
དྲིན་ཆེ། བདག་གི་སྐྱེས་པ་བཟང་བོ། ད་ལྟ་ངས་ཁྱོད་ལ་དོན་དག་ཞིག་
བཤད། ངས་ཁྱོད་ལ་ཟས་ཞིམ་པོ་ཞིག་གི་དགོང་ཇ་སྐོལ་བསམ་ནས་
སྒོང་ངའི་གོ་རེ་ལ་སྔོ་ཚོད་ཞིག་བསྣོན་འཇོག་བསམ་ཡང་། ང་ལ་སྔོ་
ཚོད་མེད་པས་ང་སློབ་གྲྭའི་དགེ་རྒན་ཡོད་སར་སྔོ་ཚོད་ཞིག་བསྐྱི་རུ་
སོང་བ་ཡིན། ཁོ་ཚོ་ལ་ཞིམ་མངར་ལྡན་པའི་སྔོ་ཚོད་མང་བ་ངས་ཤེས་
ཡོད། འོན་ཀྱང་། དགེ་རྒན་གྱི་ཆུང་མ་སྙིང་བརྗེ་བའི་ཝ་མོ་དེས་བཤད་
རྒྱུར། བསྐྱི་རྒྱུ་ཞིག་གང་ན་ཡོད། ངེད་ཚང་གི་ར་བའི་ནང་དུ་ཀུ་ཤུ་རུལ་
བ་ཞིག་གི་སྨྱུ་གུ་ཡང་མི་འབུས་པས། ང་ཁྱོད་ལ་བསྐྱི་རྒྱུ་ཞིག་གང་ན་
ཡོད། ད་ལྟ་ངས་མོ་ལ་ཀུ་ཤུ་རུལ་བ་བཅུའམ་ཡང་ན་སྒྱེ་གང་བསྐྱིས་ན་
ཆོག་པས། ངའི་སྐྱེས་པ་བཟང་བོ། ཁོ་མོས་སྐད་ཆ་དེ་བཤད་རྗེས། ཁྱོ་
བོར་འཐམས་ནས་ཞིམ་མངར་ལྡན་པའི་འོ་ཞིག་བྱས། དབྱིན་ཇི་བ་དེ་
གཉིས་ཀྱིས་སྐད་མཉམ་པའི་སྒོ་ནས། ང་འཚོ་སྟངས་འདི་ལ་དགའ་བོ་
ཡོད་ཟེར། ཇི་ལྟར་ཀྱག་ཀྱོག་ཆེ་ན་དེ་ལྟར་བདེ་སྐྱིད་ལྡན་འདུག དོན་
དག་འདི་ལ་རིན་ཐང་ཆེ། དེ་བས་ཁོ་གཉིས་ཀྱིས་ཞིང་བ་འདི་ལ་གསེར་
སྲང་བརྒྱ་དང་ཉེར་གཉིས་བྱིན་པ་རེད། རྒྱུ་མཚན་ནི་ཁོ་གཉིས་རྒྱལ་
ལས་ཕམ་པས་རེད།
གལ་སྲིད་ཆུང་མས་རང་ཉིད་ཀྱི་ཁྱོ་བོ་ནི་འཇིག་རྟེན་སྟེང་ཆེས་
རིག་པ་ལྡན་པ་དེ་ཡིན་བསམ་ན་མོ་ལ་ཁེ་ཕན་བཟང་བོ་ཐོབ་སྲིད།
གསན་པར་མཛོད་དང་གཏམ་རྒྱུད་འདི་ནི་ང་ཆུང་དུས་སུ་ཐོས་པའི་
གཏམ་རྒྱུད་ཞིག་ཡིན། ད་ལྟ་ཁྱོད་ཀྱིས་ཀྱང་ཉན་ཟིན་པས་རྒན་པོས་བྱ་
བ་བསྒྲུབས་ན་ནོར་མི་སྲིད་པའང་ཤེས་ཟིན་ནོ།།

འབར་ཞུན་བཙོང་བའི་བུ་མོ།

ཁ་བ་ཞིག་དང་མཉམ་དུ་མུན་ནག་གི་ཡོལ་བ་ཕྱེ་བྱུང་། ནམ་ཟླའི་
གྲང་ངར་ནི་ཧ་ཅང་འཇིགས་སུ་རུང་བ་ཡིན་ལ་མཚན་མོ་འདི་ནི་ལོ་
འདིའི་ཆེས་མཇུག་མཐའི་མཚན་མོ་ཞིག་ཡིན་པ་མ་ཚད། ལོ་གསར་བ་
ཞིག་གི་མགོ་མའང་རེད་འདུག མུན་ནག་གི་རྔམས་ཁ་རྒོད་ཅིང་། གྲང་
ངར་གྱིས་བཙན་འཛུལ་བྱེད་བཞིན་པའི་མཚན་མོ་འདི་ལྟ་བུ་ཞིག་ལ།
དབུལ་ཅིང་ཕོངས་པའི་བུ་མོ་ཆུང་ཆུང་ཞིག་སྲང་བར་ལ་རྐང་རྗེན་དུ་
འཁྱམ་བཞིན་འདུག སྔ་མོ་ཁྱིམ་ནས་ཡོང་དུས། མོས་རྐང་མགོར་མི་
འཚམ་པའི་འདྲུད་ལྷམ་ཞིག་གྱོན་འདུག འདྲུད་ལྷམ་དེ་ནི་ཆེ་དྲག་
པས་ཨ་མ་ལྟ་བུའི་མི་ཆེན་གྱིས་གྱོན་ན་འཚམ། འོན་ཀྱང་། གྲང་
ངར་འདིའི་ཁྲོད་དུ་འདྲུད་ལྷམ་ཞིག་ནི་གྱོན་མེད་པ་དང་གཉིས་སུ་མ་
མཆིས་སོ། ། ཁོ་མོ་བྲེལ་འཚུབ་ངང་ཁྱིམ་ནས་སྒོར་བུད་ནས་སྲང་བར་
འཁྱམ་དུས། ཤིང་རྟ་ཞིག་བྱ་འཕུར་བ་ལྟར་ཁོ་མོར་ཕྱོགས་ནས་སླེབས་
བྱུང་། དེར་འཛེམ་པ་དང་མཉམ་དུ་ཧ་ཅང་ཆེ་བའི་འདྲུད་ལྷམ་ཆ་གཉིས་
ཀྱང་ཕྱོགས་གཅིག་ལ་ཡལ་སོང་། འདྲུད་ལྷམ་ཡ་གཅིག་བུ་ཆུང་ལྟས་
ངན་ཞིག་གིས་ཁྱེར་ནས་བྲོས་ཤོར། བུ་ཆུང་དེས་ད་དུང་ཁ་ཕྱིར་འཁོར་
ནས་ཁོ་མོར་མ་འོངས་པར་ང་ལ་བྱིས་པ་ཞིག་ཡོད་དུས་འདི་སླེ་བོ་ཞིག་
གི་ཚབ་ཏུ་བཞེངས་འདུག་ཟེར།
བུ་མོ་དེས་འདྲུད་ལྷམ་ཡ་གཅིག་གྱོན་ནས་མི་འགྲོ་ཐབས་མེད་
བྱུང་ཞིང་། རྐང་པ་ཆུང་ཆུང་དེ་གྲང་ནས་དམར་པོར་གྱུར་འདུག
མོའི་ཧྲུལ་ཞིང་རྙིང་བའི་མཐུ་འོག་ན་འབར་ཞུན་མང་བོ་བཅུག་ཡོད་
ལ༑ ད་དུང་མོའི་ལག་ཏུ་འབར་ཞུན་སྒམ་གང་བཟུང་འདུག ཉིན་ཧྲིལ་
བོར་སུས་ཀྱང་འབར་ཞུན་རྐང་གཅིག་ཀྱང་མ་ཉོས་པས་ཁོ་མོའི་ལག་
ཏུ་དོང་ཙེ་རྡོག་གཅིག་ཀྱང་མ་འབྱོར།
སྙིང་རྗེ་འོས་པའི་བུ་མོ་དེ་གྲང་ལྟོགས་ཀྱིས་མནར་ནས་འགྲོ་
བཞིན་པ་དེ་ནི་ཡིད་སེམས་ཧ་ཅང་སྐྱོ་གདུང་གི་གནས་སུ་གྱར། ཁ་
བའི་འདབ་མ་རེ་རེ་ཁོ་མོའི་གསེར་མདོག་གི་སྐྲ་ལོའི་སྟེང་དུ་འབབ་
བཞིན་ཡོད་ལ། ཁ་བ་དེ་འཐོར་འཕྲོའི་རང་བཞིན་གྱིས་ཁོ་མོའི་ཕྲག་
མགོར་བབས་པ་ཧ་ཅང་མཛེས་ཤིང་ལྟ་ན་སྡུག འོན་ཀྱང་། ཁོ་མོས་དེ་
དག་ཡེ་ནས་ཚོར་གྱིན་མི་འདུག དྲ་མ་ཡོད་ཚད་ཀྱི་ནང་ནས་འོད་ཟེར་
འཕྲོས་ཤིང་། སྲང་ལམ་དུ་བྱ་གག་བཙོས་མའི་དྲི་བསུང་འཐུལ་ནས་
ཡོང་། ངོ་མ་རེད། དེ་རིང་ནི་གནམ་གང་རེད་འདུག་མོད། ཁོ་མོས་འདི་
དག་ཅི་ནས་ཀྱང་མ་དྲན།
བུ་མོ་དེ་ཁང་བ་ཞིག་གི་གྱང་ཟུར་ཞིག་ནས་ཀུམ་ཙོག་བྱས་ནས་
བསྡད། འོན་ཀྱང་ཁོ་མོ་སྔར་ལས་གྲང་ངར་གྱིས་མནར་ཡང་རང་ཁྱིམ་
ལ་འགྲོ་མ་ཕོད། རྒྱུ་མཚན་ནི་མོས་འབར་ཞུན་རྐང་གཅིག་ཀྱང་བཙོང་
མ་ཐུབ་ལ་དོང་ཙེ་རྡོག་གཅིག་ཀྱང་མེད་པས་ཡིན། མོའི་ཨ་ཕས་མོར་
གཅར་རྡུང་བྱེད་ཁོ་ཐག་ཡིན་པར་མ་ཟད། ཁྱིམ་ནའང་དྲོད་ཁོལ་ཞིག་
ཡེ་ནས་མེད། རྒྱུ་མཚན་ནི་ཁོང་ཚང་ལ་རླུང་འགོག་ཐུབ་པའི་ཁང་
བ་ཡེ་ནས་མེད། ཡོད་པ་དེའང་ཆེས་ཆེ་བའི་ཁུང་བུ་དག་རྩྭ་དང་རས་
ཆལ་གྱིས་བསུམས་པར་བྱས་ཡོད་ཀྱང་། ད་དུང་རླུང་བུ་ཕྱོགས་བཞི་
མཚམས་བརྒྱད་ནས་ཤུར་ཤུར་དུ་བཞུར་ཡོང་།
ཁོ་མོའི་ལག་པ་ཆུང་ཆུང་གཉིས་གྲང་ནས་མཁྲེགས་པོར་གྱུར་
འདུག ཧུ.....འབར་ཞུན་རྐང་གཅིག་ཀྱང་ཁོ་མོར་མཚོན་ན་ཕན་ཐོག་
ཆེན་པོ་ཡོད། ཁོ་མོར་འབར་ཞུན་རྐང་གཅིག་མེ་རུ་སྒྲོན་པའི་སྤོབས་
པ་ལྡན་ཚེ། ལག་པར་དྲོད་ཁོལ་ཅིག་ཐོབ་ངེས། མཐའ་མཇུག་ཁོ་མོས་
འབར་ཞུན་རྐང་གཅིག་བླངས་ནས་མེ་རུ་སྒྲོན། མེ་འབར་བྱུང་། ཁོ་མོའི་
ལག་པ་དལ་མོར་ཕར་བསྲིངས་པ་ན། འོད་དང་ལྡན་པའི་འབར་ཞུན་
དེ་ནི་སྒྲོན་མེ་ཞིག་དང་འདྲ། བུ་མོ་ཆུང་ཆུང་དེའི་འཁྲུལ་སྣང་ཞིག་ལ་
དྲོད་དང་ལྡན་པའི་ཐབ་ཀ་ཞིག་གི་མདུན་ན་ཡོད་པ་ལྟར་གྱུར། ཐབ་ཀ་
དེ་ནི་དྲོད་དང་ལྡན་ལ། མེ་ཡི་འབར་སྒྲ་དེའང་དེ་འདྲའི་དྲོད་ཁོལ་ཞིང་
མཛེས་སྡུག་ལྡན། ཨེ..... འདི་ཅི་བྱུང་སོང་བ་ཡིན་ནམ། བུ་མོ་དེས་
རྐང་པ་གཉིས་ཕར་བསྲིངས་ནས་དྲོད་ཞིག་ཐོབ་པར་སྟ་གོན་བྱེད་དུས།
མེ་གློ་བུར་དུ་གཟིམས་སོང་། མེ་ཐབ་དེའང་མེད་པར་གྱུར་སོང་། ཁོ་མོ་
སྔར་བཞིན་གནས་དེ་ན་ལག་ཏུ་འབར་ཟིན་པའི་མེ་ཐུར་དེ་བཟུང་ནས་
ལུས་འདུག
ཁོ་མོས་ཡང་བསྐྱར་འབར་ཞུན་རྐང་གཅིག་བླངས་ནས་མེ་རུ་སྒྲོན།
འོད་འཚེར་བ་དང་འོད་དེས་ཁོ་མོ་གནས་པའི་ས་དེ་ཟིན་པར་བྱས་པ་
མ་ཟད། གྱང་ངོས་དེ་ནི་ཕྱི་གསལ་ནང་གསལ་གྱི་སེང་རས་ཞིག་དང་
འདྲ་བར་གྱུར། ཁོ་མོས་ཁང་བའི་ནང་གི་དངོས་པོ་མཐའ་དག་མཐོང་
བྱུང་། མདུན་ཅོག་ངོས་སུ་རས་དཀར་པོ་ཞིག་བཏང་འདུག་པར། དེའི་
སྟེང་དུ་ཚགས་དམ་པའི་རི་མོ་ཅན་གྱི་དཀར་ཡོལ་ཡོད་ལ། ད་དུང་སིལ་
ཏོག་དང་ཀ་རའི་སྡེར་ཁ་བསྒྲིགས་ནས་ཡོད། ད་དུང་བྱ་གག་སྲེག་མའི་
དྲི་བསུང་འཐུལ་ནས་ཡོད། ཧ་ལས་པའི་དོན་ཞིག་བྱུང་བ་ནི་བྱ་གག་
སྡེར་མ་ལས་ཡར་ལངས་ཤིང་གྲི་ཡི་གཤོག་པ་ཐོགས་ནས། ལས་ངན་
བུ་མོའི་ཕྱོགས་སུ་ཐོན་བྱུང་། དུས་འདིར་འབར་ཞུན་ཡང་གཟིམས་
སོང་། ཁོ་མོའི་སྔོན་དུ་ལུས་པ་ནི་མཐུག་ཅིང་གྲང་ངར་གྱིས་ཕྱུག་པའི་
གྱང་ལས་ཅི་ཡང་མེད་དོ། །
མོས་ཡང་བསྐྱར་འབར་ཞུན་རྐང་གཅིག་མེ་རུ་སྒྲོན་པ་ན། དུས་
འདིར་ཁོ་མོ་མཛེས་སྡུག་ལྡན་པའི་ཡེ་ཤུའི་སྡོང་བོ་ཞིག་གི་འོག་ཏུ་ཐོན་
འདུག སྔོན་ཞིག་ལ་ཁོ་མོས་དྭངས་ཤིང་གཙང་བའི་ཤེལ་སྒོ་བརྒྱུད་
ནས། ཕྱུག་པོ་ཚང་ཞིག་གི་ཁྱིམ་གྱི་ཡེ་ཤུའི་སྡོང་བོ་མཐོང་མྱོང་། འོན་
ཀྱང་། སྡོང་བོ་འདི་ནི་དེ་ལས་ཀྱང་མཛེས་སྡུག་ལྡན་ལ། དེ་ལས་ཀྱང་
ཆེ་བ། སྡོང་བོ་དེའི་ལྗང་མདོག་གི་ཡལ་ག་སོ་སོའི་སྟེང་དུ་སྒྲོན་མེ་སྟོང་
ཕྲག་སྒྲོན་འདུག་པ་དེ་ཁ་དོག་རྣམ་པར་བཀྲ་བའི་ཁྱིམ་དུ་བཀལ་
བའི་རི་མོ་དེ་དག་དང་གཉིས་སུ་མ་མཆིས། ཁོ་མོར་བལྟས་ནས་མིག་
ལྡེབ་བཞིན་འདུག་པ་འདྲ། བུ་མོ་འདིས་ལག་པ་ཆུང་ཆུང་གཉིས་ཕར་
བསྲིངས་དུས། འབར་ཞུན་ཡང་གཟིམས་སོང་། ཡེ་ཤུའི་འཁྲུངས་སྐར་
གྱི་སྒྲོན་མེའི་འོད་ཟེར་དེ་དག་ཇེ་མཐོ་ནས་ཇེ་མཐོ་རུ་གྱུར་ཏེ་ནམ་
མཁའི་སྐར་མར་གྱུར། སྐར་ཚོགས་ལས་གཅིག་མར་ལྷུང་ནས་མཁའ་
ནས་འོད་ཐིག་ཅིག་གྲུབ་པར་བྱས། བུ་མོས་ལབ་རྒྱུར། དུས་འདིར་
ཡང་མི་ཞིག་ཚེ་ལས་འདས་སོང་ཞེས་བརྗོད། རྒྱུ་མཚན་ནི་མོའི་ཨ་
ཕྱིས་སྔོན་ཆད་མོ་ལ་ནམ་མཁའ་ནས་སྐར་མ་གཅིག་ལྷུང་ན་ས་ནས་
རྣམ་ཤེས་གཅིག་གནམ་བདག་གི་སར་བུད་འགྲོ་བའི་གཏམ་རྒྱུད་
བཤད་མྱོང་བས་སོ། ། ཨ་ཕྱི་ནི་ཁོ་མོར་ཆེས་བཟང་བའི་མི་གཅིག་པུ་དེ་
ཡིན་མོད།འོན་ཀྱང་། ད་ལྟ་ཨ་ཕྱི་ཡང་འཇིག་རྟེན་དུ་མི་འདུག་གོ །
བུ་མོ་དེས་ཡང་བསྐྱར་འབར་ཞུན་རྐང་གཅིག་མེ་རུ་སྒྲོན་ནས་
གྱང་ངོས་སུ་བཙུགས་པས་མོའི་མཐའ་བཞི་ཡོངས་སུ་འོད་དང་ལྡན་
པར་གྱུར། འོད་དེའི་ཁྲོད་ནས་ཨ་ཕྱི་མངོན་བྱུང་། ཨ་ཕྱི་ནི་དེ་འདྲའི་
གསལ་ལ། དེ་འདྲའི་ཞི་འཇམ་དང་བྱམས་བརྩེ་ལྡན།
དུས་དེར་བུ་མོ་དེས་འདི་ལྟར་བཤད། ཨ་ཕྱི་ལགས་ང་མ་བསྐྱུར།
སྒྲོན་མེ་འདི་གཟིམས་ཚར་དུས། ཁྱེད་དྲོད་དང་ལྡན་པའི་མེ་ཐབ་དང་།
དྲི་བསུང་འཐུལ་བའི་བྱ་ཤ་བཙོས་མ། མཛེས་སྡུག་ལྡན་པའི་ཡེ་ཤུའི་
སྡོང་བོ་ལྟར་ཡལ་འགྲོ་བ་ངས་ཤེས་ཡོད། དུས་དེར་ཁོ་མོས་བྲེལ་
འཚུབ་ངང་ནས་འབར་ཞུན་ལྷག་མ་དག་ཀྱང་མུ་མཐུད་ནས་རེ་རེ་
བཞིན་སྒྲོན་སོང་། རྒྱུ་མཚན་ནི་ཁོ་མོས་ཨ་ཕྱི་འགྲོ་རུ་འཇུག་མི་འདོད་
པས་རེད། འབར་ཞུན་དེ་དག་གི་འོད་ཀྱིས་མོའི་ཉེ་འཁོར་མཐའ་དག་
གསལ་བར་བཟོས་སོང་། ཨ་ཕྱི་མཛེས་སྡུག་ལྡན་ཞིང་། ལྗིད་ཉམས་ཀྱི་
སྒོ་ནས་ཕེབས་བྱུང༌། ཕེབས་ནས་བུ་མོ་ཆུང་ཆུང་དེ་པང་དུ་བཟུང་ནས།
ཁོང་གཉིས་འོད་སྣང་དང་བདེ་སྐྱིད་ཁྲོད་འཕུར་སོང་། འཕུར་ནས་གྲང་
ལྟོགས་དང་སྡུག་བསྔལ་མེད་པའི་དག་ཞིང་ཞིག་ཏུ་བུད་སོང་། ཁོ་ཚོ་
གནས་དེར་གནམ་བདག་དང་མཉམ་དུ་གནས།
འོན་ཀྱང་ཡིད་ཕངས་བ་ཞིག་ལ་གྲང་འཁྱགས་ཀྱིས་བསྡམས་
པའི་ནངས་མོ་དེར། བུ་མོ་འདི་གྱང་རྩ་དེ་ན་ཁ་རུ་འཛུམ་མདངས་ཞིག་
མངོན་ནས་ཤི་འདུག ལོ་རྙིང་བའི་ལོ་མཇུག་ལ་གྲང་ནས་ཤི་འདུག
ལོ་གསར་བའི་ཉི་རྩེ་ས་རུ་བརྒྱབ་ནས། མོའི་ལུས་པོ་ཆུང་ཆུང་གི་སྟེང་
དུ་འཕྲོས་འདུག
མི་རྣམས་ཀྱིས་ལབ་རྒྱུར།ཆེས་སྙིང་རྗེ་བའི་བུ་མོས་དྲོད་ཞིག་ལ་རེ་
ལྟོས་བྱས་འདུག་ཟེར། ཡིན་ནའང་སུས་ཀྱང་མོས་དེ་སྔར་མཐོང་བའི་
མཛེས་སྡུག་དེ་ཤེས་མི་སྲིད། དེ་སྔར་མོ་ནི་བདེ་སྐྱིད་ཀྱི་ཁྲོད་ནས་ཨ་ཕྱི་
དང་མཉམ་དུ་ལོ་སར་རོལ་མྱངས་བ་རེད།

འཛམ་གླིང་ན་ཆེས་མཛེས་པའི་རྒྱ་སེའི་མེ་ཏོག

གནའ་སྔ་མོ་ཞིག་ལ་དབང་ཆ་ཧ་ཅང་ཆེ་བའི་རྒྱལ་མོ་ཞིག་ཡོད།
ཁོ་མོའི་ལྡུམ་རའི་ནང་དུ་དུས་ཚིགས་རེ་རེར་འཛམ་གླིང་ན་ཆེས་
མཛེས་པའི་མེ་ཏོག་སྤོར་སྐྱེལ་བྱེད་བཞིན་ཡོད། འོན་ཀྱང་། མོ་རྒྱ་སེའི་
མེ་ཏོག་ལ་གཞན་ལས་བརྩེ་བ་ཟབ། དེ་བས་ལྡུམ་རའི་ནང་དུ་རྒྱ་སེའི་
མེ་ཏོག་སྣ་ཚོགས་ཡོད། ཀུ་ཤུའི་དྲི་དང་ལྡན་པའི་ལྗང་མདོག་གི་རི་སྐྱེས་
རྒྱ་སེའི་མེ་ཏོག་དང་། ཧ་ཅང་མཛེས་པའི་ཕོའུ་ལོ་སུའུ་རྒྱ་སེའི་མེ་ཏོག
རིགས་ཧ་ཅང་མང་པོ་ཞིག་ཡོད། ཁོ་ཚོ་ཕོ་བྲང་གི་གྱང་ངོས་སུ་ཟླུམ་
གཟུགས་ཀྱི་ཀ་བ་དང་། སྒེའུ་ཁུང་ནས་ཁང་བའི་བར་འཁྱམས། གནམ་
གཅལ་བར་དུ་སྐྱེས་ནས་ཡོད། རྒྱ་སེའི་མེ་ཏོག་འདི་དག་ལ་དྲི་མ་དང་།
དབྱིབས་གཟུགས། ཁ་དོག་སོགས་མི་འདྲ་བ་སོ་སོ་ཡོད།
འོན་ཀྱང་ཕོ་བྲང་འདིའི་ནང་དུ་གདུག་རྩུབ་དང་སྡུག་བསྔལ་གྱིས་
ཁེངས་འདུག རྒྱལ་མོ་ནད་ཀྱིས་ཟིན་ནས་མལ་སར་ལྷུང་འདུག ལྷ་
རྗེས་ཁོ་མོའི་ནད་ལ་བཅོས་ཐབས་མེད་པ་ཁྱབ་བསྒྲགས་བྱས།
ལྷ་རྗེ་དག་ལས་ཆེས་ཁྱད་དུ་འཕགས་པ་ཞིག་གིས། ཁོ་མོའི་ནད་
ལ་བཅོས་ཐབས་ཤིག་ཡོད་ཟེར། དེ་ནི་འཛམ་གླིང་ན་ཆེས་མཛེས་པའི་
རྒྱ་སེའི་མེ་ཏོག་ཅིག་ཁོ་མོར་འབུལ་རྒྱུ་དེའོ། ། དྭངས་ཤིང་གཙང་ལ་
རྣམ་པར་དག་ཅིང་ཆེས་ཁྱད་དུ་འཕགས་པ་ཞིག་ཡིན་དགོས།ཁོ་མོའི་
མིག་མ་བཙུམ་སྔོན་ལ་མེ་ཏོག་དེ་ལྟ་བུ་ཞིག་མདུན་དུ་འཁྱེར་ཡོང་
ཐུབ་ཚེ། ཁོ་མོ་མི་འཆི་ཐག་ཆོད་ཡིན་ཟེར།
དུས་དེར་ས་ཆ་སོ་སོའི་རྒན་དར་གཞོན་གསུམ་ཚང་མས་རྒྱ་སེའི་
མེ་ཏོག་སྣ་ཚོགས་བསྐྱལ་ནས་ཡོང་། ད་དུང་ལྡུམ་ར་ལས་སྐྱེས་པའི་རྒྱ་
སེའི་མེ་ཏོག་དག་ཀྱང་ཁྱེར་ནས་ཡོང་། འོན་ཀྱང་། མེ་ཏོག་གཅིག་ཀྱང་
ལྷ་རྗེས་བཤད་པའི་མེ་ཏོག་དེ་མིན། འོ་ན་བརྩེ་དུང་གི་ལྡུམ་རའི་ནང་
ནས་ཁྱེར་ཡོང་བའི་མེ་ཏོག་དེ་ཡིན་སྲིད། ཡིན་ན་ཡང་། དེ་ནི་ཁྱད་དུ་
འཕགས་པ་དང་རྣམ་པར་དག་པ་ཞིག་ཡིན་ནམ།
སྙན་ངག་པ་ཚོས་འཛམ་གླིང་ན་ཆེས་མཛེས་པའི་རྒྱ་སེའི་མེ་ཏོག་
ཅེས་ངག་གི་མཆོད་པ་གང་སར་གཏོར་བཞིན་ཡོད། སྙན་ངག་པ་སོ་སོར་
རང་རང་གི་རྒྱ་སེའི་མེ་ཏོག་རེ་ཡོད་ངེས། གོང་གི་གནས་ཚུལ་དེ་རྒྱལ་
ཁོངས་ཡོངས་ལ་ཁྱབ་པར་བྱས། དེ་བརྩེ་དུང་ལྡན་པ་དག་དང་། ལོ་ཚོད་
མི་འདྲ་བ་སོ་སོ། ད་དུང་གྲལ་རིམ་སོ་སོ་དང་ལས་གནས་སོ་སོར་ཁྱབ་
བསྒྲགས་བྱས་སོ།།ལྷ་རྗེ་དེས་ལབ་རྒྱུར། ད་བར་དུ་མེ་ཏོག་དེ་དང་མེ་ཏོག་
དེ་བཞད་པའི་གནས་དེ་བཤད་མཁན་ཞིག་མ་བྱུང་། འདི་ནི་ལོའོ་མུའུ་
འོ་དང་ཀྲུའུ་ལེའུ་ཡེ་གཉིས་ཀྱི་པུར་སྒམ་དུ་ཡོད་པའི་རྒྱ་སེའི་མེ་ཏོག་དེ་
མིན། ཝ་ཨར་པོའོ་དུར་སར་གནས་པ་དེའང་མིན། རྒྱ་སེའི་མེ་ཏོག་འདི་
དག་སྙན་ངག་དང་བཤད་རྒྱུན་ལས་དྲི་ཞིམ་དུ་འབོད་ཀྱང་། འདི་ཝུན་
ཁུའུ་ལེའུ་ཏུག་གི་ཁྲག་རྗེས་ལས་བྱུང་བའི་རྒྱ་སེའི་མེ་ཏོག་དག་ཀྱང་
མིན། འདི་ནི་རྒྱལ་ཁབ་ཀྱི་ཆེད་དུ་རང་སྲོག་འདོར་བའི་དཔའ་བོ་ཞིག་
གི་སྙིང་ནས་བཞུར་བའི་རྒྱ་སེའི་མེ་ཏོག་ཡིན། འདི་ལྟ་བུའི་འཆི་བ་ནི་
འཆི་བ་གང་ལས་ཀྱང་རླབས་ཆེན་དུ་འགྲོ་ལ། འདིའི་ཁྲོད་དུ་བཞུར་
བའི་ཁྲག་རྒྱུན་ནི་མེ་ཏོག་གང་ལས་ཀྱང་དམར། འདི་ནི་མི་རྣམས་ཀྱིས་
ལྷིང་འཇགས་ཀྱི་ཁང་ཁྱིམ་ནས་མཚན་ལྗོངས་བགྲང་ལས་འདས་པ་
ཞིག་དང་གཅེས་པར་འོས་པའི་ཚེ་སྲོག་གི་གསོ་སྐྱོང་གནང་ནས་ཡོང་
བའི་ཁྱད་མཚར་མེ་ཏོག་དེའང་མིན། ཡ་མཚར་བའི་ཚན་རིག་གི་མེ་
ཏོག་དེའང་མིན།
ཆེས་བདེ་སྐྱིད་ལྡན་པའི་ཡུམ་ཆེན་ཞིག་གིས་བཤད་རྒྱུར། ངས་མེ་
ཏོག་དེ་ས་ཆ་གང་དུ་ཡོད་པ་ཤེས་ཟེར། ཁོ་མོས་རྒྱབ་ཏུ་ཁུར་བའི་བྱིས་
པ་ཁྱེར་ནས་རྒྱལ་མོའི་མལ་ཁྲིའི་མདུན་དུ་སླེབས་བྱུང་། གང་དུ་སོང་
ན་ད་གཟོད་འཛམ་གླིང་ན་ཆེས་མཛེས་པའི་རྒྱ་སེའི་མེ་ཏོག་དེ་རྙེད་
ཐུབ་པ་ངས་ཤེས། ཆེས་ཁྱད་དུ་འཕགས་ཤིང་དྭངས་གཙང་གིས་རྒྱན་
པའི་མེ་ཏོག་དེ། ངའི་བྱིས་པའི་འཇམ་ཤ་ལྡན་པའི་ངོ་གདོང་ན་བཞད་
ཡོད་ཟེར། དུས་དེར་བྱིས་པ་དེ་རྨི་ལམ་གྱི་ཞིང་ཁམས་ནས་རིམ་བཞིན་
ཕྱིར་འཇིག་རྟེན་ལ་སླེབས་བྱུང་། མིག་གཉིས་དལ་བུར་ཕྱེ་ནས། ངའི་
ཕྱོགས་སུ་བལྟ་ཞོར་བརྩེ་བའི་འཛུམ་ཆུང་ལྷུག་ལྷུག་ཏུ་བསྟན་བྱུང་།
ལྷ་རྗེ་དེས་བཤད་རྒྱུར། རྒྱ་སེའི་མེ་ཏོག་འདི་ནི་ཧ་ཅང་མཛེས། འོན་
ཀྱང་། འདི་ལས་ཀྱང་མཛེས་པའི་མེ་ཏོག་ཞིག་ཡོད། བུད་མེད་གཞན་
པ་དེས་ལབ་རྒྱུར། ངོ་མ་རེད། འདི་ལས་ཀྱང་མཛེས་པ་ཞིག་ཡོད་ཟེར།
ངས་སྔོན་ཆད་འཇིག་རྟེན་འདི་ན་འགྲན་ཟླ་དང་བྲལ་བའི་མེ་ཏོག་ཞིག་
མཐོང་མྱོང་། འོན་ཀྱང་། དེ་ནི་ཁྱད་མཚར་ལྡན་པའི་རྒྱ་སེའི་མེ་ཏོག་
ཞིག་གོ། དཀར་དྲགས་པས་དེ་ལ་ཁྲག་མདོག་མེད། དེ་རྒྱལ་མོའི་ཞལ་
གདོང་ནས་བཞད་དེ་འོང་། ཁོ་མོ་མྱུར་དུ་རྒྱལ་མོའི་མདུན་དུ་སོང་ནས།
རྒྱལ་མོའི་དབུ་རྒྱན་བླངས་ཤིང་། སྡུག་བསྔལ་གྱིས་བཟུང་བའི་མཚན་
མོ་དེར། ཨ་མ་ཞིག་རང་གི་བུ་ཕྲུག་གི་ཆེད་དུ་སྡུག་བསྔལ་ཆེན་པོའི་
མནར་བ་དང་འདྲ་བར། ལྷ་བླ་མ་དཀོན་མཆོག་དག་ལ་གསོལ་བ་
འདེབས་བཞིན་པང་ལ་བཟུང་ནས་ངུ་ངག་འདོན་བཞིན་ཡོད། སྡུག་
བསྔལ་གྱི་ཁྲོད་དུ་རྒྱ་སེའི་མེ་ཏོག་དཀར་པོ་དེ་ལ་ཁྱད་འཕགས་ཀྱི་ནུས་
པ་ཡོད་མོད། འོན་ཀྱང་དེ་ནི་ང་ཚོས་འཚོལ་གྱིན་པའི་མེ་ཏོག་དེ་མ་
རེད།
ཆོས་ཁང་གི་བདག་པོའི་བཤད་རྒྱུར། མ་རེད། ངས་གནམ་བདག་
གི་མཆོད་བཤམས་ཀྱི་སྟེང་ནས་འཛམ་གླིང་ན་ཆེས་མཛེས་པའི་རྒྱ་
སེའི་མེ་ཏོག་མཐོང་བ་དེ་ལ་ཨན་ཆས་འར་གྱི་གདོང་འབག་དང་འདྲ་
བར་མཚོན་མདོག་རྣམ་པར་བཀྲ་བའི་འོད་འཚེར་ཡོང་། ན་སོ་གཞོན་
པའི་བུ་མོ་སྐོར་ཞིག་ཆོས་ཁང་གི་ཅོག་ཙེའི་སྔོན་དུ་སླེབས་བྱུང་། ཁྲུས་
ཞུགས་ཆོ་གའི་སྐབས་སུ་དམ་བཅས་པའི་དམ་ཚིག་ངག་ནས་བསྐྱར་
ཟློས་བྱས། དེར་བརྟེན་མཛེས་སྡུག་རྣམ་པར་བཀྲ་བའི་རྒྱ་སེའི་མེ་ཏོག་
བཞད་སོང་། ཁོ་མོ་ཚོའི་འཇམ་གཉེན་ལྡན་པའི་ངོ་གདོང་ནས་སྐྱ་ཤས་
ཆེ་བའི་རྒྱ་སེའི་མེ་ཏོག་བཞད་ཡོང་། དེ་རུ་ན་སོ་གཞོན་ཞིང་ལང་ཚོས་
ཕྱུག་པའི་བུ་མོ་ཞིག་དེ་གར་ལངས་ནས་ཡོད། ཁོ་མོའི་རྣམ་ཤེས་དག་
གཙང་དང་སྙིང་རྗེས་ཕྱུག་འདུག ཁོ་མོས་མགོ་བོ་ཡར་བཀྱག་ནས་
གནམ་བདག་ལ་ཕྱོགས་ནས་ཆེས་དྭངས་ཤིང་གཙང་བའི་འཛུམ་ཆུང་
བསྟན་བྱུང་།
ལྷ་རྗེ་དེའམ་མི་རིག་པ་ཅན་དེས་ལབ་རྒྱུར། གནམ་བདག་གིས་
མོར་མགོན་སྐྱོབ་གནང་བར་སྨོན། འོན་ཀྱང་ཁྱོད་ཚོ་སུས་ཀྱང་ང་ལ་
འཛམ་གླིང་སྟེང་ཆེས་མཛེས་པའི་རྒྱ་སེའི་མེ་ཏོག་དེ་གང་དུ་གནས་པ་
བཤད་མ་བྱུང་། ངོ་གདོང་ནས་མུ་ཏིག་ལྟ་བུའི་མིག་ཆུང་གཉིས་མངོན་
ཞིང་། ལག་ཏུ་གླེགས་བམ་བྱ་སྤུའི་བཟོས་པའི་དཔེ་དེབ་མཐུག་པོ་ཞིག་
བཟུང་ཡོད་པ་མ་ཟད། ཐོག་ཏུ་དངུལ་གྱི་སྒྲོག་གུ་བཏགས་ཡོད་པའི་
དཔེ་དེབ་ཞིག་བཟུང་ནས་ནང་དུ་སླེབས་བྱུང་། མ་གཞི་དེ་ནི་རྒྱལ་
མོའི་བུ་ཆུང་བ་རེད། བུ་ཆུང་གིས། ཨ་མ་ལགས། ངས་དཔེ་ཆ་འདི་
བཀླག་པ་ལ་གསོན་དང་། དུས་དེར་བུ་ཆུང་རྒྱལ་ཡུམ་གྱི་མལ་ཁྲིའི་
མདུན་དུ་ཙོག་ནས། དཔེ་ཆའི་ནང་གི་ཡེ་ཤུའི་མཛད་པ་དག་འདོན་
མགོ་བརྩམ། ཁོ་སྟེ། མིའི་རིགས་སམ་འཇིག་རྟེན་འདི་སྐྱོབ་ཕྱིར། ཤིང་
གི་རྒྱ་གྲམ་སྟེང་རང་གི་ཚེ་སྲོག་བློས་གཏོང་བའི་དཔའ་བོ། འདི་ལ་
རླབས་ཆེ་བའི་བརྩེ་དུང་མེད། དུས་དེར་རྒྱལ་མོའི་ཞལ་གདོང་ནས་རྒྱ་
སེའི་མེ་ཏོག་གི་འོད་མདངས་འཕྲོས་ཡོང་། ཁོ་མོའི་ཁྲ་ཆུང་མིག་གོར་
ཞིང་ཆེ་ལ་འོད་དང་ལྡན་པའི་ཟླ་བ་ཞིག་དང་འདྲ་བར་གྱུར། རྒྱུ་མཚན་
ནི་ཁོ་མོས་དཔེ་ཆ་ལས་འཛམ་གླིང་ན་ཆེས་མཛེས་པའི་རྒྱ་སེའི་མེ་ཏོག་
དང་ཤིང་གི་རྒྱ་གྲམ་སྟེང་གི་ཡེ་ཤུའི་ཁྲག་ལས་སྐྱེས་པའི་རྒྱ་སེའི་མེ་ཏོག་
མཐོང་བས་རེད། རྒྱལ་མོས་བཤད་རྒྱུར། ངས་མཐོང་བྱུང་། མཐོང་བྱུང་།
འཛམ་གླིང་ན་ཆེས་མཛེས་པའི་རྒྱ་སེའི་མེ་ཏོག་དེ་མཐོང་བྱུང་། འཛམ་
གླིང་ན་ཆེས་མཛེས་པའི་རྒྱ་སེའི་མེ་ཏོག་དེ....…… རྒྱ་སེའི་མེ་ཏོག་གི་མི་
ལ་ནམ་ཡང་བར་ཆད་མི་གཏོང་ལ། འཇིགས་པ་མེད།

ཤིང་བཟོས་འདྲ་གཟུགས་ཀྱི་ཟློས་གར་འཁྲབ་མཁན།

འཁོར་གྲུའི་ནང་དུ་ལོ་ན་ཧ་ཅང་བགྲེས་ཤིང་ཤིང་བཟོས་འདྲ་
གཟུགས་ཀྱི་ཟློས་གར་འཁྲབ་པར་མཁས་པའི་མི་ཞིག་ཡོད། ཁོ་
བོར་སྤྲོ་སྐྱིད་ཀྱིས་ཕྱུག་པའི་གདོང་འབག་ཞིག་ཡོད། གལ་སྲིད་ཁོ་
བོའི་སྤྲོ་སྐྱིད་ཀྱིས་ཕྱུག་པའི་གདོང་འབག་འདིས་ཁོ་བོའི་དངོས་ཡོད་
གནས་ཚུལ་མཚོན་ནུས་ན། ཁོ་ནི་འཇིག་རྟེན་འདིའི་སྟེང་གི་ཆེས་
བདེ་སྐྱིད་ལྡན་པ་དེ་ཡིན་སྲིད། ཁོས་བཤད་ན་ཁོ་ནི་དངོས་གནས་
འདི་ལྟ་བུའི་མི་ཞིག་ཡིན་པར་མ་ཟད། ཁོ་བོའི་ཨ་ཕས་དངོས་སུ་
དེ་ལྟར་བཤད་པ་རེད། ཁོ་ནི་ངའི་སྤུན་ཟླ་ཡིན། ཌྷན་མཱར་ཁི་ཡི་མི་
ཡིན་པར་མ་ཟད། ཡུལ་སྐོར་ཟློས་གར་ཚོགས་པའི་འཁྲབ་ཁྲིད་པ་
ཡིན། ཁོ་བོས་འཁྲབ་ཆས་ཆ་ཚང་སྒམ་ཆུང་ཞིག་གི་ནང་དུ་བསྡུས་
ཡོད། རྒྱུ་མཚན་ནི་ཁོ་ཤིང་བཟོས་འདྲ་གཟུགས་ཀྱི་ཟློས་གར་འཁྲབ་
མཁན་ཞིག་ཡིན་པས་སོ།། ཁོ་བོས་ལབ་རྒྱུར་ཁོ་ལ་ལྷན་སྐྱེས་ཀྱི་
སེམས་ཁམས་སྐྱིད་པོ་ཞིག་ཡོད་པར་མ་ཟད། སེམས་ཁམས་འདི་
རིག་རྩལ་སློབ་གྲྭའི་སློབ་མ་ཞིག་གིས་གཙང་འཁྲུད་ཐེངས་ཤིག་བྱེད་
མྱོང་ཟེར། ཐེངས་འདིའི་ཚོད་ལྟས་ཁོ་བོ་ཡོངས་སུ་བདེ་སྐྱིད་ལྡན་པའི་
མི་ཞིག་ཏུ་བསྐྲུན་ཡོད་ཅེས་ཟེར། དེང་ཐོག་ངས་ཡང་སྙིང་གི་གནས་
ལུགས་ངོ་མ་ཧ་མ་གོ་བས། ཁོས་དོན་དག་གི་བརྒྱུད་རིམ་ཚང་མ་ང་ལ་
གསལ་བཤད་བྱས་སོང་། གཤམ་གྱི་གནས་ཚུལ་མཐའ་དག་ནི་དེའི་
བརྒྱུད་རིམ་ཡིན།
ཁོས་ལབ་རྒྱུར། དོན་དག་འདི་ནི་སུའུ་ལ་ཀུའུ་ལ་སུའུ་ནས་བྱུང་
བ་རེད། ངས་ཏག་ཏག་ཡིག་སྐྱེལ་གློག་འཕྲིན་ཁང་ཞིག་གི་ནང་དུ་
ཤིང་བཟོས་འདྲ་གཟུགས་ཀྱི་ཟློས་གར་འཁྲབ་བཞིན་ཡོད། ལྟད་མོ་བ་
འཚང་ཁ་ཤིག་ཤིག་ངང་ཡོང་ཡོད། རྒན་པ་གཉིས་ལས་གཞན་ཚང་
མ་བྱིས་པ་ཡིན། སྐབས་དེར་སློབ་མའི་ཚུགས་ཀ་དང་ལྡན་ཞིང་ལྭ་
ནག་གྱོན་པའི་མི་ཞིག་གིས་སྒོ་དལ་བུར་ཕྱེས་ནས་ནང་དུ་ཡོང་ནས་
ལྟད་མོར་བལྟས། སྐབས་དང་བསྟུན་ནས་འཛུམ་ལྷུག་ལྷུག་ཏུ་དགོད་
ཀྱང་། ཡང་སྐབས་དང་བསྟུན་ནས་དགའ་བའི་ཐལ་མོ་རྡེབ་བཞིན་
འདུག ཁོ་ནི་ཆེས་སྤྱིར་བཏང་གི་མགྲོན་པོ་ཞིག་ཡིན་ནའང་། ངས་
གཞི་ནས་ཁོ་སུ་ཞིག་ཡིན་པ་ཤེས་འདོད་ཆེ། གོ་ཐོས་སུ་ཁོ་ནི་རིག་རྩལ་
སློབ་གྲྭའི་སློབ་མ་ཞིག་ཡིན་པར་མ་ཟད། ཐེངས་འདིར་གཞི་རིམ་དུ་
ཡོང་བའི་ཆེད་མངགས་དགེ་རྒན་ཡང་རེད་ཟེར། ངའི་འཁྲབ་སྟོན་ནི་
ཆུ་ཚོད་བརྒྱད་ཀྱི་སྟེང་མཇུག་བསྡུ་བཞིན་ཡོད། རྒྱུ་མཚན་ནི་བྱིས་པ་
ཚོ་སྔ་མོ་ནས་ལངས་དགོས་པས་ཡིན། དེ་ནི་ངས་ལྟད་མོ་བའི་གོམས་
གཤིས་ལ་བསམ་པས་ཀྱང་ཡིན། ཆུ་ཚོད་དགུའི་སྟེང་དུ་སློབ་མ་འདིས་
གཏམ་བཤད་དང་ཚོད་ལྟའི་མགོ་བརྩམས་པ་རེད། དེ་དུས་ངའང་སློབ་
མ་འདིའི་ཉན་མཁན་དུ་གྱུར་ཡོད། ཡང་དང་བསྐྱར་དུ་བལྟས་ཤིང་ཉན་
པས། ཆེས་ཆེ་བའི་སྡུག་བསྔལ་ཞིག་ཏུ་གྱུར་བ་རེད། འོན་ཀྱང་ངས་
མི་དགོས་པའི་སྟོང་འདང་ཞིག་བརྒྱབ། གལ་སྲིད་ང་ཚོ་ཕལ་བའི་མི་
ཞིག་གིས་འདི་འདྲའི་མང་པོ་ཞིག་ལ་འདང་རྒྱག་ནུས་ན། ང་ཚོ་ནི་
ཚེ་འདིར་གསོན་ཡུན་ཆེས་རིང་བའི་མི་དེ་ཡིན་ཤས་ཆེ་སྙམ། ཁོའི་ཚོད་
ལྟ་དེ་དག་ནི་ཡ་མཚན་གྱི་གྲས་སུ་བརྩི་ཆོག་པར་མ་ཟད། ཆ་ཚང་བར་
འགྲུབ་འདུག་ལ། རང་བྱུང་ཞིག་ཀྱང་རེད། རིག་རྩལ་སློབ་གྲྭའི་སློབ་
མ་འདི་ལྟ་བུ་ཞིག་མའོ་ཞིའུ་དང་ལུང་སྟོན་པའི་དུས་སྐབས་འདི་ལྟ་བུ་
ཞིག་ལ་རྒྱལ་ཁབ་ཀྱི་གཅེས་ནོར་དུ་འགྱུར་ཁོ་ཐག་ཡིན། འོན་ཀྱང་
དུས་རབས་བར་མར་གནས་པའི་དབང་དུ་བཏང་ན། ཁོ་ནི་དོགས་སྣང་
ཅི་ཡང་མེད་པའི་སྒོ་ནས་གསོན་སྲེག་བྱེད་སྲིད།
ང་ནམ་གང་བོར་མ་གཉིད། སང་ཉིན་དགོང་མོར་ངས་འཁྲབ་
སྟོན་ཐེངས་གཉིས་པ་བྱེད་དུས། སློབ་མ་དེ་ཡང་ཐོན་བྱུང་། དེ་དུས་
ངའི་སེམས་ཁམས་ཧ་ཅང་བཟང་གི། ངས་སྔོན་ཆད་ཟློས་གར་འཁྲབ་
མཁན་ཞིག་གི་ཁ་ནས་གཏམ་རྒྱུད་ཞིག་གོ་མྱོང་། གོ་ཐོས་སུ་ཁོས་
མཛའ་གྲོགས་ཤིག་གི་མི་སྣ་འཁྲབ་སྟོན་བྱེད་དུས། ཁོའི་ཡིད་ངོར་ནམ་
རྒྱུན་བུད་མེད་ལྟད་མོ་བ་ཞིག་གི་ངོ་གདོང་གིས་ཁྱབ། ངས་ཁོ་མོ་ཁོ་
ནར་འཁྲབ་སྟོན་བྱེད་པ་ལས་ལྟད་མོ་བ་གཞན་དག་དངོས་གནས་
བརྗེད་འདུག སྐབས་དེའི་རིག་རྩལ་སློབ་གྲྭའི་སློབ་མ་དེ་ནི་ཁོ་མོ་
ཡིན། ངའི་སེམས་ཀྱི་ལྟད་མོ་བ་གཅིག་པུ། ངས་དངོས་གནས་ཁོ་མོ་
གཅིག་པུར་འཁྲབ་སྟོན་བྱེད་བཞིན་ཡོད། ཟློས་གར་འཁྲབ་མཚམས་
བཞག་རྗེས། ཤིང་བཟོས་འདྲ་གཟུགས་མཐའ་དག་ཡོལ་བའི་ངོས་ནས་
ཕྱིར་བླངས་རྗེས། བུ་མོ་འདིས་ང་ཁོ་མོའི་ཁང་བར་མགྲོན་དུ་བོས། ཁོ་
མོས་ངའི་ཟློས་གར་གླེང་བྱུང་། ངས་ཁོ་མོའི་ཚན་རིག་གླེང་བ་ཡིན། ང་
ཚེ་ཧ་ཅང་ཡིད་ཚིམ་པའི་ངང་ནས་བསྡད། འོན་ཀྱང་། ངས་དོན་དག་
འགའ་ཞིག་སོར་འཇོག་བྱས་ཡོད། རྒྱུ་མཚན་ནི་ཁོ་མོས་ཚོད་ལྟ་གང་
མང་ཞིག་བྱས་ཀྱང་། གནས་ལུགས་མཚར་བོ་ཞིག་བཤད་མི་ཐུབ་པ་
དེ་ཡིན། དཔེ་ཞིག་བཞག་ན། དེ་ནི་ལྕགས་ལ་སྡུད་འགོས་པ་དང་འདྲ།
དེ་ནི་གནས་ལུགས་ག་འདྲ་ཞིག་ཡིན་ནམ། ལྕགས་ལ་གློ་བུར་དུ་རྣམ་
རིག་ཐོབ་བྱུང་། འོན་ཀྱང་རྣམ་རིག་འདི་གང་ནས་ཡོང་བ་ཡིན་ནམ།
ངས་བསམ་ན་འདི་ནི་དངོས་ཡོད་འཚོ་བའི་ནང་གི་མི་དང་གཅིག་འདྲ་
རེད། ལྷས་མི་ལ་དུས་ཚོད་ཀྱི་དུས་མདའི་བར་ནས་གདོང་ཐུག་བྱེད་དུ་
བཅུག་པ་རེད། དེ་བས་མིའི་ཉེ་འཁོར་ན་རྣམ་ཤེས་ཡོད་པ་རེད། དེར་
བསྟུན་ང་ཚོ་ལ་ནཱ་ཕོའོ་ལོན་དང་ལོའི་ཏུག་དེ་ལྟ་བུའི་མི་སྣ་བྱུང་བ་རེད།
སློབ་མས་བཤད་རྒྱུར། འོན་ཀྱང་། འདི་དག་ནི་ང་ཚོའི་གོམས་གཤིས་
སུ་གྱུར་ཡོད་པས། ང་ཚོས་འདི་དག་ལ་ཉིན་རྒྱུན་གྱི་དོན་ཆུང་ཟེར་བ་
ལས་ཐབས་ཅི་ཡོད། དེ་ལྟར་ཁོ་མོའི་ལབ་མགོ་བརྩམས། གསལ་
བཤད་ཀྱང་མང་པོ་ཞིག་བྱས། རྗེས་ནས་ངའི་ཚོར་བ་ཞིག་ལ་གློ་
བུར་དུ་ངའི་མགོ་བའི་རུས་ཀྲང་དཀྲུགས་པ་དང་མཚུངས། དྲང་མོར་
བཤད་ན། གལ་སྲིད་ང་རང་རྒས་མེད་ཚེ། ང་མྱུར་དུ་རིག་རྩལ་སློབ་
གྲྭར་སོང་ནས་འཛམ་གླིང་འདི་ལ་ཞིབ་འཇུག་བྱེད་པའི་ཐབས་ལམ་
འཚོལ་ངེས། ཡིན་ཡང་ད་ལྟ་ང་བདེ་སྐྱིད་ལྡན་པའི་ངང་བཞུགས་ཡོད།
ཁོས་ལབ་རྒྱུར། ཆེས་བདེ་སྐྱིད་ལྡན་པའི་མི་ཞིག ཁོ་ངའི་སྐད་ཆ་
འདི་ལ་སྤྲོ་བ་ཆེན་པོ་ཡོད་འདུག ཁྱོད་སྐྱིད་དམ། ངས་ང་ཧ་ཅང་སྐྱིད་
ཅེས་ལན་བཏབ། ང་དང་ངའི་ཟློས་གར་འཁྲབ་རོགས་དག་ས་ཆ་གང་
དུ་སོང་ཡང་དགའ་བསུ་ཆེན་པོ་ཐོབ། ང་ལའང་ཕུགས་བསམ་ཞིག་
ཡོད། ཕུགས་བསམ་འདི་གདོན་ནམ་རྨི་ལམ་ངན་པ་ཞིག་དང་འདྲ་
བར་ངའི་སེམས་ཡོངས་སུ་དཀྲུགས་འགྲོ། ཕུགས་བསམ་དེ་ནི་ང་རང་
ངེས་པ་དོན་གྱིས་ཟློས་གར་གྱི་འགོ་བ་ཞིག་ཏུ་འགྱུར་རྒྱུ་དང་། སྐྱེས་པ་
འཁྲབ་སྟོན་པ་ཞིག་དང་བུད་མེད་འཁྲབ་སྟོན་པ་ཞིག་གི་འཁྲབ་ཁྲིད་
པ་རུ་འགྱུར་རྒྱུ་དེའོ། ། ཁོས་བཤད་རྒྱུར། གལ་སྲིད་ཁྱོད་ཀྱི་ཤིང་བཟོས་
འདྲ་གཟུགས་དག་ལ་ཚེ་སྲོག་ཡོད་པར་གྱུར་ནས་གསོན་ཤུགས་ལྡན་
པའི་འཁྲབ་སྟོན་པ་དང་། ཁྱོད་ཁོ་ཚོའི་འཁྲབ་ཁྲིད་པ་རུ་གྱུར་ཚེ། ཁྱོད་
ལ་དངོས་གནས་བདེ་སྐྱིད་ལྡན་ནམ། ཕར་བལྟས་ཚེ་ཁོ་འདི་ལ་རློམ་
གྱིན་མེད་པ་འདྲ། ཡིན་ཡང་། ང་འདི་ལ་ཡིད་ཆེས་བརྟན་པོ་ཡོད། ང་ཚོས་
གནད་དོན་འདི་ལ་ཕྱོགས་མང་བོའི་ཐད་ནས་དབྱེ་ཞིབ་བྱས་ཀྱང་། བསམ་
ཚུལ་མཐུན་པ་ཞིག་མ་བྱུང་། ཡིན་ཡང་། ང་ཚོས་ཕན་ཚུན་གྱི་ཆང་
ཕོར་གཏུགས་ནས...... ཆང་འདི་བཟང་བ་ལ་ཟེར། ཆང་གི་ནང་དུ་
འགུགས་ཤུགས་ཤིག་ཡོད་ཁོ་ཐག་རེད། མིན་ཚེ་ང་བཟི་སོང་། འོན་ཀྱང་།
དོན་དངོས་ནི་འདི་ལྟ་བུ་ཞིག་མིན། ངའི་ཀླད་པ་ཧ་ཅང་གསལ་བོ་ཡིན།
ཁང་བའི་ནང་དུ་ཉི་མ་ལྟ་བུའི་འོད་ཅིག་ཡོད། ཉི་མ་ལྟ་བུའི་འོད་དེ་ནི་
རིག་རྩལ་སློབ་གྲྭའི་སློབ་མ་དེའི་གདོང་ནས་འཕྲོས་ཡོང་། འདིས་ང་
ལ་གནའ་དུས་ཀྱི་ལྷ་ཚོགས་ཤིག་དྲན་དུ་བཅུག་སོང་། ཁོ་ཚོ་རྟག་ཏུ་ན་
ཚོད་གཞོན་པར་མ་ཟད། འཛམ་གླིང་ལ་ཡུལ་སྐོར་དུ་འགྲོ་བཞིན་ཡོད།
ངས་གཏམ་རྒྱུད་འདི་ཁོ་མོར་བཤད་པ་ཡིན། ཁོ་མོས་ང་ལ་འཛུམ་ཆུང་
ཞིག་བསྟན།ངས་མནའ་བསྐྱལ་ཆོག ཁོ་མོ་གནའ་དུས་ཀྱི་ལྷ་མི་ཡུལ་
དུ་ཕེབས་པ་རེད། ཡང་ན་ལྷའི་རིགས་དང་འདྲ་བའི་མི་ཞིག་རེད། ཁོ་མོ་
དེ་ལྟ་བུའི་མི་སྣ་ཞིག་རེད། ངའི་ཆེས་མཐོ་བའི་ཕུགས་བསམ་དེ་མངོན་
འགྱུར་འབྱུང་དུ་འཇུག་སྲིད། ཤིང་བཟོས་འདྲ་གཟུགས་རྣམས་ལ་ཚེ་
སྲོག་ཐོབ་ནས། ང་ངེས་པ་དོན་གྱིས་ཁོ་ཚོའི་འཁྲབ་ཁྲིད་པ་རུ་འགྱུར་དུ་
འཇུག་སྲིད།
ང་ཚོས་འདིའི་ཆེད་དུ་ཞབས་དག་བྱེད། ཁོས་ངའི་ཤིང་བཟོས་འདྲ་
གཟུགས་ཚང་མ་ཤིང་སྒམ་ཞིག་ཏུ་བཅུག་རྗེས། ཤིང་སྒམ་དེ་ངའི་རྒྱབ་
ལ་བསྡམས་ཏེ་ང་རང་གཅུས་གཟུགས་ཀྱི་འཕྲུལ་སྒམ་ཞིག་ཏུ་བཅུག ང་
ཅི་ལྟར་སྒམ་ལས་སར་ལྷུང་བ་ངས་ད་ལྟའང་དྲན་ཡོང་། ཤིང་བཟོས་འདྲ་
གཟུགས་དག་མི་རུ་གྱུར་ནས་ཤིང་སྒམ་ལས་ལྡིང་ནས་ཐོན་བྱུང་། འདི་
དངོས་བྱུང་གི་དོན་དག་ཞིག་ཡིན། གོ་ཐོས་སུ་ད་ལྟ་ཁོ་ཚོ་མིང་དུ་
གྲགས་པའི་སྒྱུ་རྩལ་པ་རུ་གྱུར་ཡོད། འདི་ནི་ཁོ་ཚོས་བཤད་པ་ཡིན།
ངའང་འཁྲབ་ཁྲིད་པ་རུ་གྱུར་ཡོད། ད་ལྟ་ཡོད་ཚད་གྲ་སྒྲིག་བྱས་ནས་
ཚར་ཡོད། གར་སྟེགས་སུ་བུད་ནས་འཁྲབ་སྟོན་བྱས་ཆོག ལྟད་མོ་བ་
དང་ཟློས་གར་བ་ཚང་མའི་རེ་བའང་དེའོ། །
བུད་མེད་གར་མཁན་མས་བཤད་རྒྱུར། གལ་སྲིད་ཁོ་མོའི་རྐྱང་
ཚན་འཁྲབ་སྟོན་མི་བྱེད་ཚེ། ཟློས་གར་ཁང་གི་སྒོ་བརྒྱག་སྲིད། མོ་ནི་
ཟློས་གར་ཁང་གི་བུད་མེད་འཁྲབ་སྟོན་པ་གཙོ་བོ་ཡིན། ཚང་མས་
འདི་ལྟ་བུའི་ཚད་གཞིས་བལྟ་རྒྱུ་ནི་ཁོ་མོའི་རེ་བའང་ཡིན། རྒྱལ་མོ་
འཁྲབ་མཁན་གྱི་བུད་མེད་དེས། རང་ཉིད་གར་སྟེགས་ལས་བབས་
རྗེས། ཚང་མས་ཁོ་མོར་ད་དུང་རྒྱལ་མོའི་འདུ་ཤེས་འཛིན་རྒྱུའི་རེ་
བ་ཡོད་ཟེར། དེ་ལྟར་མ་བྱས་ཚེ་ཁོ་མོའི་སྒྱུ་རྩལ་ནི་ཕྱི་ཤུན་ལྟ་བུར་
གྱུར་བ་རེད། འཕྲིན་སྐྱེལ་བ་འཁྲབ་པའི་མི་དེ་ནི་མ་སྐྱེས་ཨ་མ་ཞིག་
དང་འདྲ་བར། ཧ་ཅང་ཁེངས་དྲེགས་ཆེན་པོའི་ངང་བསྡད་ཡོད། ཁོས་
བཤད་རྒྱུར། རྒྱུ་མཚན་ནི། སྒྱུ་རྩལ་གྱི་ཧྲིལ་གཟུགས་རང་བཞིན་ཐད་
ནས་བལྟས་ན། གཙོ་འཁྲབ་མི་སྣ་དང་མི་སྣ་ཕལ་བ་གཉིས་ཀ་གལ་ཆེ་
བས་སོ། ། སྐྱེས་པ་གཙོ་འཁྲབ་པའི་རེ་བ་ནི་མཇུག་མཐའི་འཁྲབ་ཚན་
དག་གཙོ་བོ་བྱས་ནས་འཁྲབ་རྒྱུ་དེ་རེད། རྒྱུ་མཚན་ནི་དེ་ལྟ་བུའི་རྣམ་
པར་ལྟད་མོ་བས་དགའ་བསུ་བྱེད་པས་སོ། ། བུད་མེད་འཁྲབ་སྟོན་པས་
གློག་དམར་འོག་ནས་འཁྲབ་སྟོན་བྱེད་འདོད་ཡོད། རྒྱུ་མཚན་ནི་འདི་
ལྟ་བུའི་གློག་འོད་ཁོ་མོར་འཚམ་པས་སོ། ། དེ་ལས་གཞན་པའམ་ཡང་
ན་གློག་འོད་སྔོན་པོའི་འོག་ཏུ་འཁྲབ་སྟོན་བྱེད་རྒྱུ་དེ་འདྲ་དགའ་བོ་མེད།
ཁོ་ཚོ་ནི་དམ་བུར་བཅུག་པའི་སྦྲང་ནག་དང་འདྲ། ང་ཁོ་ཚོ་དང་
འདྲ་བར་དམ་བུའི་ནང་དུ་མི་འགྲོ་ཐབས་མེད་རེད། རྒྱུ་མཚན་ནི་ང་
ཁོ་ཚོའི་འཁྲབ་ཁྲིད་པ་ཡིན་པས་སོ། ། ངའི་དབུགས་ཀྱི་རྒྱུ་བ་ཆད་
སོང་། ངའི་ཀླད་པ་དཀྲུགས་སོང་། འཛམ་གླིང་ན་ང་ལས་སྡུག་པའི་མི་
ཡོད་དམ།ང་ད་ལྟ་མི་ཚོགས་གསར་བ་ཞིག་ཏུ་འཚོ་བཞིན་འདུག ངས་
ད་ལྟ་ཁོ་ཚོ་ཕྱིར་ཤིང་སྒམ་དུ་འཇུག་འདོད། ང་ཚོའི་བར་དུ་འདི་ལྟ་བུའི་
འབྲེལ་བ་ཞིག་བྱུང་མེད་ན་བསམ་བྱུང་། ངས་ཁོ་ཚོར་ཁྱོད་ཚོ་ནི་ཤིང་
བཟོས་མི་རེད་ཅེས་དྲང་མོར་བཤད་ན། ཁོ་ཚོས་ང་ལ་རྡུང་ནས་གསོད་
ལ་ཁད་ཅིག་བྱེད།
ང་རང་ཉིད་ཀྱི་མལ་ཁྲིའི་སྟེང་དུ་ལོག་ནས་ཡོད། ང་སློབ་མ་དེ་ལ་
ཅི་ལྟར་ཁ་བྲལ་བ་ཕལ་ཆེར་སློབ་མ་དེས་ཤེས་སྲིད། ང་ལ་གསལ་བོ་
ཞིག་བཤད་རྒྱུ་མེད། ཟླ་འོད་ས་ངོས་སུ་འཕྲོས་ནས་ཡོད། ཤིང་སྒམ་ཡོད་
སའི་གནས་དེར་འཕྲོས་ནས་ཡོད། ཤིང་བཟོས་འདྲ་གཟུགས་མང་པོ་
ཤིང་སྒམ་གྱི་ཉེ་འགྲམ་དུ་ཡོད། འོན་ཀྱང་ངས་དུས་ཚོད་ཆུད་ཟོས་སུ་
གཏོང་མི་རུང་། ང་མྱུར་དུ་མལ་ཁྲི་ལས་བབས་པ་ན། ཤིང་བཟོས་འདྲ་
གཟུགས་ལ་ལའི་མགོ་ཕྱིར་སྐོར་ཡོད་ལ། ལ་ལ་ལངས་ནས་ཡོད། ངས་
མྱུར་དུ་དེ་དག་ཚང་མ་ཤིང་སྒམ་དུ་བཅུག་པ་ཡིན། ཤིང་སྒམ་གྱི་ཁ་
ལེབ་དམ་པོར་བརྒྱབ་ནས་ང་དེའི་ཐོག་ཏུ་བཙོག་པ་ཡིན། དེ་ནི་རི་མོ་
བ་ཞིག་གིས་བྲིས་ཚེ་ཧ་ཅང་མཛེས་སྲིད། ཁྱོད་ཀྱིས་ཚུགས་ཀ་འདི་སྣང་
ངོར་རྟོགས་འཆར་བྱེད་ཐུབ་བམ། ངས་བྱེད་ཐུབ་བོ། ། ངས་ཁོ་ཚོར་ད་
ནས་བཟུང་ངས་ཁྱེད་ཚོར་ཤ་ཁྲག་གིས་གྲུབ་པའི་མི་རུ་འགྱུར་དུ་འཇུག་
མི་སྲིད། སློབ་མ་འདིས་ངའི་ཀླད་པ་ཐེངས་གཅིག་དཀྲུས་སོང་། ང་བདེ་
སྣང་དང་བཅས་སྒམ་གྱི་ཐོག་ཏུ་བསྡད་ནས་གཉིད་སོང༌། ཕྱི་ཉིན་སྔ་དྲོ་
གཉིད་ལས་སད་དུས་ཉིན་གུང་དུ་སླེབས་འདུག རྒྱུ་མཚན་ནི་ང་སྔ་དྲོ་
སྟབས་མ་ལེགས་པར་གཉིད་དུ་ལོག་སོང་། ཧ་ཅང་བདེ་སྣང་དང་ལྡན་
པའི་ངང་གཉིད་པ་དང་ཆབས་ཅིག སྔོན་ཆད་ཀྱི་ཕུགས་བསམ་ནི་ཇི་
འདྲའི་བླུན་རྟགས་སུ་མཐོང་ཨང་། ང་རིག་རྩལ་སློབ་གྲྭའི་སློབ་མ་དེ་
འཚོལ་དུ་སོང་ནའང་། ཁོ་མོ་ནི་རོ་མ་དང་ཀེ་རི་སུའི་ལྷ་ཞིག་དང་འདྲ་
བར་སྣང་རྒྱུ་མ་བྱུང་། དུས་དེ་ནས་བཟུང་ང་ནི་ཆེས་སྤྲོ་སྐྱིད་ལྡན་པའི་
མི་ཞིག་ཏུ་གྱུར་ཡོད།
ང་བདེ་སྐྱིད་ལྡན་པའི་འཁྲབ་ཁྲིད་པ་ཞིག་ཡིན་པར་མ་ཟད། ངའི་
འཁྲབ་སྟོན་པས་ཀྱང་གཏོར་བརླག་རང་བཞིན་གྱི་བྱ་བ་ཅི་ཡང་མ་
བྱས། ངའི་ལྟད་མོ་བའང་ཧ་ཅང་ཡིད་ཚིམས་ཡོད།རྒྱུ་མཚན་ནི་ཁོ་ཚོས་
ལུས་སེམས་གཉིས་ཀས་ངའི་འཁྲབ་སྟོན་ལ་མྱོང་རོལ་བྱེད་བཞིན་ཡོད་
པས་སོ། །ངས་རང་དགར་ངང་ངའི་ལེ་ཚན་བཀོད་སྒྲིག་བྱས་ཆོག ངས་
རང་དགར་ངང་འཁྲབ་ཚན་ལས་ཆེས་མཆོག་ཏུ་གྱུར་བའི་འཁྲབ་ཚན་
འཁྲབ་ཆོག སུའང་ངའི་ཆེད་དུ་ཁོང་ཁྲོ་ལངས་མི་སྲིད། ལོ་ངོ་སུམ་
ཅུའི་ཡར་སྔོན་ལ་མི་མང་པོའི་མིག་ཆུ་ལྷུང་ལྷུང་བཞུར་དུ་འཇུག་པའི་
འཁྲབ་གཞུང་དག་ད་ལྟ་ངས་འཁྲབ་ནུས། ངས་ལས་ཁུངས་ཆེན་པོ་
དེ་དག་དང་འདྲ་བར་ཆེན་པོ་ཞིག་འཁྲབ་མི་ནུས་ནའང་། ངས་འཁྲབ་
ཚན་དག་འཁྲབ་ནས་བྱིས་པ་ཚོའི་མིག་ཆུའི་ཕྲེང་ཐག་བརྒྱུས་ཆོག དེ་
ནི་ཕ་མ་ལས་ཁྱད་ཆེན་པོ་མེད་པ་འདྲ། ངའི་འཁྲབ་པའི《ཡོའོ་ཧན་
ཉིའུ་མུན་ཐུག་ཧྥ་ཁ》 དང《ཏུའུ་ཝེ་ཁུའུ》 ནི་འཁྲབ་ཚན་ཧ་ཅང་
ཐུང་བ་ཏག་ཏག་ཡིན། རྒྱུ་མཚན་ནི་བྱིས་པ་ཚོར་ཁ་གཏད་པ་ཡིན།
བྱིས་པ་ཚོ་འཁྲབ་ཚན་རིང་བར་མི་དགའ་བར་ཧ་ལས་ཤིང་སེམས་ལ་
སྡུག་སྣང་སྟེར་བའི་འཁྲབ་ཚན་ལ་དགའ།
ང་ཌྷན་མཱར་ཁི་ཡི་ས་ཆ་མང་པོ་ཞིག་ལ་འགྲོ་མྱོང་། མིའང་མང་
པོ་ཞིག་ངོ་ཤེས། མི་ཚང་མས་ཀྱང་ང་ངོ་ཤེས། ད་ལྟ་ང་རེའུ་ཏེན་ལ་འགྲོ་
རྒྱུ་ཡིན། གལ་སྲིད་གནས་དེ་ནས་ངའི་ཁ་ལས་རླུང་རྟ་དར་ན། ངས་རྒྱུ་
ནོར་མང་པོ་ཞིག་གསོག་འཇོག་བྱས་ནས་ངེས་པ་དོན་གྱིས་ཡོབ་གླིང་
བྱང་མའི་མི་ཞིག་བྱེད་འདོད། དེ་ལྟར་མིན་ཚེ་ང་ངེས་པ་དོན་གྱིས་ཡོབ་
གླིང་བྱང་མའི་མི་ཞིག་ཡིན་མི་སྲིད། རྒྱུ་མཚན་ཁྱོད་ངའི་ཡུལ་མཐུན་
སྤུན་ཟླ་ཡིན་པས། འདི་ལྟར་བཤད་པ་ཡིན་ཟེར། ངས་ཀྱང་ཁོའི་རིགས་
མཐུན་སྤུན་ཟླ་ཞིག་གི་ལས་སྲོལ་ལྟར། རང་བཞིན་གྱི་སྐད་ཆ་བརྒྱུད་
སྒྲོག་བྱས་པ་ཡིན། ནང་དོན་གཞན་ཅི་ཡང་མེད།

གླེན་པ་ཧན་སི།

གྲོང་གསེབ་ཀྱི་ཁང་རྙིང་ཞིག་གི་ནང་དུ། ལོ་ན་རྒན་པའི་མི་དྲག་
ཞིག་ཡོད་པ་དང་། ཁོ་ལ་སྤྱང་གྲུང་ལྡན་པའི་བུ་གཉིས་ཡོད་ཅིང་། དེ་
གཉིས་ཀྱིས་རྒྱལ་བོའི་སྲས་མོ་གཉེན་སློང་འདོད་ལ་སློང་ཀྱང་ཕོད། རྒྱུ་
མཚན་ནི་དེའི་སྔོན་རྒྱལ་བོའི་སྲས་མོས་ཁྱབ་བསྒྲགས་གནང་སྟེ། ཁོ་
མོས་རང་ཉིད་ཀྱིས་རང་ཉིད་བདེན་དཔང་བྱེད་ནུས་པའི་མི་བུ་ཞིག་ཁྱོ་
གར་འཚོལ་རྒྱུ་ཡིན་པར་བཤད།
དེའི་ཕྱིར་གཞོན་ནུ་དེ་གཉིས་ཀྱིས་གཟའ་འཁོར་གཅིག་གི་རིང་
ལ་གྲ་སྒྲིག་བྱས་ཤིང་། གྲ་སྒྲིག་གི་དུས་ཚོད་ཀྱང་གཟའ་འཁོར་གཅིག་
གི་དུས་ཡུན་ལས་མེད། འོན་ཀྱང་ཁོང་གཉིས་ལ་དུས་ཚོད་ཐུང་ངུ་ཙམ་
གྱིས་ཆོག་སྟེ། དེའི་རྒྱུ་མཚན་ནི་ཁོ་གཉིས་ཀྱིས་ཤེས་བྱ་གང་མང་ཞིག་
སྦྱང་མྱོང་ལ་བཀོལ་སྤྱོད་ཀྱི་རིན་ཐང་ཡང་ལྡན། བུ་གཅིག་གིས་ལ་ཏིང་
གི་ཡི་གེ་ཡིས་བྲིས་ཡོད་པའི་ཚིག་མཛོད་ཅིག་དང་གྲོང་ཁྱེར་འདིའི་
ལོ་གསུམ་རིང་གི་ཚགས་པར་ཡོད་ཚད། མགོ་ནས་མཇུག་བར་དང་
མཇུག་ནས་མགོ་བར་དུ་བྱང་ཆུབ་པར་བློར་བཟུང་ཡོད་པ་དང་། བུ་
གཞན་པས་སྤྱིའི་བཅའ་ཁྲིམས་དང་ཁུལ་གཞུང་ཤག་གི་གྲོས་མིས་
ངེས་དགོས་བའི་ཤེས་བྱ་དག་ལ་མཁས་པས། རང་ཉིད་ཀྱིས་རྒྱལ་ཁབ་
ཀྱི་དོན་ཆེན་གླེང་ཐུབ་པར་སྙམ་ཡོད། དེ་མིན་ཁོས་ད་དུང་དོར་མའི་
འཐེན་ཐག་སྟེང་མེ་ཏོག་གཙག་ཤེས་ཏེ། དེའི་རྒྱུ་མཚན་ཁོ་ནི་མཛུབ་མོ་
སྐྱེན་ཞིང་བབ་ཆགས་པའི་མི་ཞིག་ཡིན།
“སྲས་མོ་འདི་ཉིད་ང་ལ་ཐོབ་དགོས།”ཞེས་ཁོང་གཉིས་ཀྱིས་
མགྲིན་གཅིག་ཏུ་དེ་ལྟར་བཤད།
དེ་ནས་ཕ་རྒན་གྱིས་བུ་གཉིས་ལ་མཛེས་ཤིང་ཡིད་དུ་འོང་བའི་
རྟ་རེ་བྱིན་ཞིང་། ཚིག་མཛོད་དང་ཚགས་པར་བློར་ངེས་བའི་བུ་དེ་ལ་
ནག་པོ་ནག་རྐྱང་གི་རྟ་ཞིག་ཐོབ་པ་དང་། རྒྱལ་ཁབ་ཀྱི་དོན་ཆེན་དང་
གཙག་དྲུབ་ཤེས་བའི་བུ་དེར་ངང་སྐྱའི་སྤུ་མདོག་གི་རྟ་ཞིག་ཐོབ། དེ་
རྗེས་ཁོང་གཉིས་ཀྱིས་རང་གི་སྨྲ་བརྗོད་བདེ་བའི་ཆེད་དུ། ཁའི་ཐོག་ཏུ་
ཉྭ་མཆིན་གྱི་སྣུམ་བྱུགས། གཡོག་པོ་རྣམས་ལྷས་རའི་ནང་ནས་ཁོང་
གཉིས་རྟ་ཞོན་བཞིན་པ་ལ་བལྟས་འདུག་པ་དང་། སྐབས་དེར་གློ་བུར་
དུ་བུ་གསུམ་པ་དེ་ཐོན་བྱུང་། ཁོ་ཚོ་ལ་སྤུན་གསུམ་ཡོད་ཅིང་། ཁོང་
གཉིས་ཀྱིས་དེ་ལ་རང་ཉིད་ཀྱི་སྤུན་ཟླ་ཞིག་གི་ལྟ་སྟངས་མི་འཛིན་པ་
རེད། དེའི་རྒྱུ་མཚན་ནི་བུ་གསུམ་པ་ནི་ཁོང་གཉིས་དང་མི་འདྲ་བར་
ཤེས་ཡོན་མེད་པས། ཚང་མས་ཁོ་ལ “གླེན་པ་ཧན་སི།” ཞེས་འབོད།
ཁོས “ཁྱོད་ཚོས་གོན་པ་འདི་འདྲ་ཡག་པོ་ཞིག་གོན་ནས་གང་ལ་
འགྲོ་བསམ”ཞེས་དྲིས་པར།
ཁོང་གཉིས་ཀྱིས “ཕོ་བྲང་ནང་རྒྱལ་བོའི་སྲས་མོ་གཉེན་སློང་དུ་
འགྲོ་བསམ་པ་ཡིན།" ཟེར།
དེ་ནས་ཁོང་གཉིས་ཀྱིས་དོན་དག་དེ་ཚང་མ་ཧན་སི་ལ་བཤད་
པར། གླེན་པ་ཧན་སིས “གནམ་རྒན་མ། ང་འང་འགྲོ་རན་འདུག”ཟེར་
བ་ན། སྤུན་གཉིས་ཀྱིས་ཁོར་གཏད་ནས་ཧབ་ཆ་རེ་རྒྱབ་རྗེས་རྟ་ལ་ཞོན་
ནས་བུད་སོང་།
གླེན་པ་ཧན་སིས “ཨ་ཕ། ང་ལའང་རྟ་ཞིག་དགོས། ང་ད་ལྟ་
གཉེན་འགྲིག་ན་འདོད། གལ་ཏེ་ཁོ་མོར་ང་དགོས་ན། ང་ཁོ་མོར་ཐོབ་
ཐུབ་ལ།ཁོ་མོར་ང་མི་དགོས་ནའང་ང་ཁོ་རང་དགོས།” ཟེར།
ཨ་ཕས “འདི་ངོ་མ་གླེན་བཤད་ཁོ་ན་རེད།ཁྱོད་ཀྱིས་གླེན་བཤད་
དག་དག་བྱེད་པས། ངས་ཁྱོད་ལ་རྟ་ཅི་ཡང་མི་སྟེར།ཁྱོད་ཀྱི་སྤུན་གཉིས་
ནི་ད་གཟོད་སྤྱང་གྲུང་གི་མི་ལ་བརྩི་བ་ཡིན།”
གླེན་པ་ཧན་སིས “གལ་ཏེ་ང་ལ་རྟ་ཞིག་མི་སྟེར་ན། ར་མ་དེ་བྱིན་
ཡང་ཆོག ཁོ་སྔོན་ནས་ངའི་ཡིན་ཏེ།ཁོས་ང་ཁུར་ཐུབ།” ཟེར།
དེའི་ཕྱིར། ཁོ་ར་མར་ཞོན་ཏེ་གཞུང་ལམ་དུ་མདའ་འཕངས་པ་
ལྟར་བརྒྱུགས།
གླེན་པ་ཧན་སིས “ཨ.....ལ་ལ། ངོ་མ་ཞོན་ན་སྐྱིད་པོ་རེད།
ང.... སླེབས་བྱུང་།” ཟེར་བཞིན་གླུ་སྐད་ཀྱི་བྲག་ཆ་དང་བཅས་ཏེ་
ཐོན།
འོན་ཀྱང་ཕུ་བོ་གཉིས་ནི་ཁོའི་མདུན་དུ་ཁ་གཅིག་ཀྱང་མི་གྲགས་
པར་ཞི་ཞིང་དུལ་བའི་ངང་རྟ་ལ་ཞོན་ཏེ། ཅི་ལྟར་ཚིག་བརྗོད་སྙན་མོ་
འགའ་བཤད་དགོས་བར་བསམ་བློ་གཏོང་བཞིན་ཡོད་ཅིང་། དེ་ནི་སྔོན་
ལ་ངེས་བར་དུ་གྲ་སྒྲིག་བྱེད་དགོས་པ་ཞིག་ཡིན།
གླེན་པ་ཧན་སིས “ཝེ། ང་ཐོན་བྱུང་། ངས་ལམ་བར་དུ་རྙེད་པའི་
དངོས་བོ་འདི་དག་ལ་གཟིགས་རོགས།” ཟེར་ནས་ཁྭ་ཏ་ཤི་རོ་ཞིག་
ཁྱེར་ཡོང་ནས་ཁོ་གཉིས་ལ་བསྟན།
ཁོ་གཉིས་ཀྱིས “གླེན་པ་འདི། ཁྭ་ཏ་ཤི་རོ་ཞིག་གིས་ཅི་བྱེད། ”
ཟེར།
“ངས་འདི་སྲས་མོ་ལ་འབུལ་རྒྱུ་ཡིན།” ཞེས་བཤད།
“དེ་ན་རང་གིས་དེ་ལྟར་བྱོས།” ཟེར་ནས་ཧབ་ཆ་རེ་རྒྱག་ཞོར་
དུ་རྟ་ལ་ཞོན་ནས་སོང་།
“ཝེ།ང་ཐོན་བྱུང་།ལྟོས་དང་།ངས་དངོས་པོ་ཞིག་རྙེད་བྱུང༌།འདི་
ཉིན་རྒྱུན་གཞུང་ལམ་དུ་རྙེད་པ་ཞིག་མིན།”
སྤུན་གཉིས་ཀྱིས་ཁོས་ཡང་ཅི་ཞིག་རྙེད་བྱུང་བསམ་ནས་ཁ་ཕྱིར་
འཁོར་ནས་བལྟས།
ཁོ་གཉིས་ཀྱིས "གླེན་པ། ཤིང་ལྷམ་ཐེད་པོ་ཞིག་གིས་ཅི་བྱེད།
ཁྱོད་ཀྱིས་དེ་ཡང་སྲས་མོ་ལ་འབུལ་འདོད་དམ།” ཟེར།
གླེན་པ་ཧན་སིས “འོ་ལེ། ངེས་པར་དུ་སྲས་མོ་ལ་འབུལ་
དགོས།” ཞེས་བཤད་པས། ཁོ་གཉིས་ཡང་བསྐྱར་ཧབ་ཆ་རེ་རྒྱབ་ཏེ་
རྟར་ཞོན་ནས་མུ་མཐུད་དུ་སོང་།
གླེན་པ་ཧན་སིས་ཀི་འདེབ་བཞིན “ཝེ། ང་ཐོན་བྱུང་། ལག་
གཡང་ཇེ་བཟང་ནས་ཇེ་བཟང་ཡིན།” ཟེར།
སྤུན་གཉིས་ཀྱིས “ཁྱོད་ཀྱིས་ཡང་ཅི་ཞིག་རྙེད་བྱུང་།” ཞེས་དྲིས།
གླེན་པ་ཧན་སིས “ཨ.....‧དེ་ངོ་མ་བཤད་དཀའ། སྲས་མོ་འདི་
ལ་དགའ་ཁོ་ཐག་ཡིན།" ཞེས་ཡིད་ཚིམ་པའི་ངང་བཤད།
སྤུན་དེ་གཉིས་ཀྱིས “ཕེ། མ་གཞི་ཡུར་བའི་ནང་གི་འདམ་བག་
ཅིག་རེད།”
གླེན་པ་ཧན་སིས “རེད། མ་འཆུག་ཐལ། འདམ་བག་འདིའི་
སྤུས་ཀ་ཆེས་བཟང་བ་ཡིན། ཁྱེད་ཀྱིས་ཅིས་ཀྱང་བཙིར་གནོན་བྱེད་
དཀའ།” ཞེས་བཤད་དེ། ཁུག་མའི་ནང་དུ་འདམ་བག་གང་བརྫངས་
ནས་སོང་།
སྤུན་གཉིས་མགྱོགས་པོའི་ངང་སྔོན་ལ་བརྒྱུགས་ནས་མཁར་
སྒོའི་མདུན་དུ་ཐོན་པ་དང་། ཧན་སི་ལས་ཆུ་ཚོད་གཅིག་ཙམ་གྱིས་
མགྱོགས། ཁོ་གཉིས་ཐོན་མ་ཐག་ཏུ་གཉེན་སློང་མཁན་གྱི་ཨང་རྟགས་
ལག་ཏུ་ཐོན། གཉེན་སློང་མཁན་ཚང་མ་གྲལ་ཤུར་འགའ་རུ་བསྒྲིགས་
ཡོད་ཅིང་། གྲལ་ཤུར་རེ་ལ་མི་དྲུག་རེ་ཡོད། གཉེན་སློང་མཁན་ཚང་མ་
འཚང་ཁ་བརྒྱབས་ནས་ལག་པའང་བརྐྱང་བསྐུམ་བྱེད་དཀའ།
མཁར་ནང་གི་མི་ཚང་མ་ཕོ་བྲང་གི་མཐའ་རུ་འཚང་སྟེ། ཅི་ལྟར་
གཉེན་སློང་མཁན་ཚོར་བསུ་མ་བྱེད་པ་ལ་བལྟས་འདུག གཉེན་སློང་
དེ་ཚོ་ཁང་བའི་ནང་དུ་ཐོན་མ་ཐག་ཏུ། ཚང་མ་སྐད་ཆ་བཤད་པའི་
སྤོབས་པ་དང་ནུས་ཤུགས་ཉམས་འགྲོ་སྲིད།
སྲས་མོས “མར་སོང་། ཚང་མ་ནུས་མེད་ཏག་ཏག་རེད།” ཟེར།
ད་ནི་ཚིག་མཛོད་བློར་ངེས་བའི་བུ་དེ་འགྲོ་རན་སོང་། འོན་ཀྱང་
ཁོ་གྲལ་བསྒྲིགས་ཡོད་སྐབས། བློར་ངེས་བའི་ཚིག་མཛོད་ཀྱི་ནང་དོན་
ཡོད་ཚད་བརྗེད་སོང་བ་དང་། དངངས་འཚུབ་སྐྱེས་ཏེ་འདར་ཞིང་རྐང་
འོག་གི་པང་ལེབ་ལས་ཀྱང་སྒྲ་འབྱིན་བཞིན་ཡོད། ཕོ་བྲང་གི་དྲ་མའི་
འགྲམ་དུ་དྲུང་ཡིག་གསུམ་དང་གྲོས་ཞུགས་མཁན་གཅིག་ལངས་ནས་
བསྡད་ཡོད། དེ་ཚོས་མི་རེ་རེས་བཤད་པའི་སྐད་ཆ་ཡོད་ཚད་ཟིན་ཐོར་
འགོད་ཀྱིན་ཡོད་ཅིང་། དེ་དག་ཚང་མ་ཚགས་པར་སྟེང་འགྲེམ་སྤེལ་
བྱས་ཏེ་གླ་དངུལ་ཙམ་འཚོལ་བ་ཡིན། འདི་དངོས་གནས་འཇིགས་སྣང་
སྟེར་བ་ཞིག་ཡིན། དེ་མིན་མེ་ཐབ་ནང་དུ་མེ་ལང་ལོང་དུ་འབར་ནས་དུ་
ཁུང་ཡང་དམར་པོར་གྱུར་འདུག
ཁོས “གནས་འདིར་ངོ་མ་ཚ་བ་ཆེ་སྟེ་བཟོད་དཀའ།” ཞེས་
བཤད།
སྲས་མོས “ངོ་མ་དེ་འདྲ་རེད། ཡབ་ཆེན་གྱིས་བྱ་ཤ་སྲེག་བཞིན་
ཡོད”ཅེས་ལན་བཏབ།
དངོས་གནས་འགྲིག་མ་བྱུང༌། ཁོ་རང་བླ་འཁྱམས་པ་བཞིན་
ལངས་ནས་བསྡད་ཡོད་ཅིང་། སྔོན་ནས་སྐད་ཆ་འདིའི་སྐོར་གླེང་སྲིད་
པ་ཞིག་ཡིད་ལ་དྲན་མ་མྱོང་ངོ་། ། སྐབས་དེར། ཁོས་སྤྲོ་སྣང་ལྡན་པའི་
སྐད་ཆ་འགའ་བཤད་འདོད་མོད། འོན་ཀྱང་ཚིག་གཅིག་ཀྱང་བཤད་མ་
ཐུབ།
སྲས་མོས “མར་སོང་། ཚང་མ་ནུས་མེད་ཏག་ཏག་རེད།” ཟེར།
དེ་ནས་ཁོ་ཕྱིར་མི་ཡོང་ཐབས་མེད་བྱུང་། དེའི་འཕྲོ་བུ་གཞན་པ་དེ་
ནང་དུ་ཐོན་བྱུང་།
ཁོས་ཀྱང “གནས་འདིར་ངོ་མ་ཚ་བ་ཆེ་སྟེ་བཟོད་དཀའ།” ཞེས་
བཤད། སྲས་མོས “རེད། དེ་རིང་ངས་བྱ་ཤ་སྲེག་བཞིན་
ཡོད།” ཟེར།
ཁོས “ཅི་ཟེར....”ཞེས་བཤད་པ་དང་། དྲུང་ཡིག་ཚོས་དེ་
ཡང་ཟིན་ཐོར་བཀོད་ཟིན།
སྲས་མོས “མར་སོང་།ཚང་མ་ནུས་མེད་ཏག་ཏག་རེད།” ཟེར།
དེ་ནས་གླེན་པ་ཧན་སི་ནང་དུ་འགྲོ་རན་བྱུང་། ཁོ་རང་ར་མ་དེར་
ཞོན་ནས་ཐད་ཀར་ཁང་བའི་ནང་དུ་ཐོན།
ཁོས “གནས་འདིར་ངོ་མ་ཚ་བ་ཆེ་སྟེ་བཟོད་དཀའ།” ཞེས་
བཤད།
སྲས་མོས “རེད།དེ་རིང་ངས་བྱ་ཤ་སྲེག་བཞིན་ཡོད།” ཟེར།
གླེན་པ་ཧན་སིས “ཨ། དེ་ན་ངོ་མ་བཟང་། ངས་ཀྱང་ཁྭ་ཏ་ཞིག་
བསྲེག་བསམ་གྱིན་ཡོད།" ཟེར།
སྲས་མོས “དེ་ན་བཟང་ངོ་། ། འོན་ཀྱང་ཁྱེད་ཀྱིས་ཅི་ལྟར་བསྲེག་
བསམ། ང་ལ་སྲེག་བྱེད་ཀྱི་སྣོད་སོགས་གཅིག་ཀྱང་མེད།” ཅེས་བཤད།
གླེན་པ་ཧན་སིས “ངས་བཟུང་ཡོད།” ཟེར་ཞོར་དུ་ཤིང་ལྷམ་རྙིང་
བ་ཞིག་ཁྱེར་ཡོང་ནས་ཁྭ་ཏ་ཤི་རོ་དེ་ནང་དུ་བཞག
སྲས་མོས “ཁྭ་ཏ་འདི་ཡིས་ཟས་ཐུན་གཅིག་ལ་འདང་འདུག
ཡིན་ཡང་ང་ཚོས་ཚལ་སྣུམ་གང་ཞིག་ནས་འཚོལ་དགོས།” ཞེས་དྲིས
གླེན་པ་ཧན་སིས “ངའི་ཁུག་མའི་ནང་དུ་ཡོད།” ཟེར་བཞིན་
ཁུག་མའི་ནང་ནས་འདམ་ཅུང་ཙམ་ཐོག་ཏུ་བླུགས།
སྲས་མོས “ཁྱེད་ཀྱིས་དངོས་གནས་ང་དགའ་རུ་བཅུག་ཟིན་ཏེ།
ངའི་དྲི་བར་ལན་འདེབས་ནུས་པ་དང་སྐད་ཆའང་བཤད་ཤེས། ང་ཁྱེད་
ཀྱི་ཆུང་མ་བྱེད་པར་འཐད་པ་ཡིན། ཡིན་ཡང་། ཁྱེད་ཀྱིས་ཤེས་སམ།
ཁྱོད་ཀྱིས་དེ་རིང་བཤད་པའི་སྐད་ཆ་དེ་དག་ཚང་མ་ཟིན་ཐོར་བཀོད་
ཡོད་པ་མ་ཟད། སང་ཉིན་ཚགས་པར་བརྒྱུད་ནས་འགྲེམ་སྤེལ་བྱེད་
སྲིད། ལྟོས་དང་། དྲ་མའི་འགྲམ་གྱི་གྲོས་ཞུགས་མཁན་དེ་ནི་ཅི་འདྲའི་
ལས་ངན་ཞིག་རེད། རྒྱུ་མཚན་ནི་ཁོས་གཅིག་ཀྱང་ཧ་མི་གོ།” ཟེར།
ཁོ་མོས་དེ་ལྟར་ལབ་པའི་དམིགས་ཡུལ་ནི་ཁོ་ལ་སྐྲག་སྣང་ཞིག་
སྟེར་བ་ཡིན། དྲུང་ཡིག་དེ་ཚོ་གླེན་དགོད་བྱེད་བཞིན་ཡོད་པ་དང་། དེ་
མིན་སྣག་ཚ་རྡོག་པོ་ཞིག་ཐང་ལ་ཐིགས།
གླེན་པ་ཧན་སིས “སྙིང་རྗེ་བོ། མི་དྲག་ཟེར་བ་འདི་འདྲ་ཡིན། དེ་
ན་ངས་ཀྱང་རང་གི་ཆེས་བཟང་བའི་དངོས་བོ་དེ་གྲོས་ཞུགས་མཁན་
ལ་འཕུལ་ནི་ཡིན།” ཟེར་ནས་ཁུག་མའི་ནང་གི་འདམ་བག་གང་བོ་
ཁོས་ངོ་ལ་འཕངས།
སྲས་མོས “དེ་ལྟར་བསྒྲུབས་པ་འགྲིག་འདུག་སྟེ། ངས་དེ་ལྟར་
བསྒྲུབས་མི་ཐུབ་མོད། ཡིན་ཡང་ཅང་མི་འགོར་བར་ངས་ཀྱང་དེ་ལྟར་
བསྒྲུབས་ནུས།" ཞེས་བཤད།
གླེན་པ་ཧན་སི་ནི་འདི་ལྟར་རྒྱལ་བོར་བསྡད་པ་དང་། ཆུང་མ་
ཞིག་དང་རྒྱལ་བོའི་ཅོད་པན་ཞིག་ཐོབ་སྟེ། མཐོ་ཞིང་བརྗིད་པའི་རྒྱལ་
བོའི་ཁྲིའི་སྟེང་དུ་བཞུགས། གཏམ་རྒྱུད་འདི་ནི་ང་ཚོས་ཐད་ཀར་གྲོས་
ཞུགས་མཁན་གྱི་ཚགས་པར་བརྒྱུད་ནས་བཀླགས་ཏེ་ཤེས་པ་ཡིན།
ཡིན་ཡང་ཡོད་ཚད་ལ་རློམ་ཆོག་པ་ཞིག་མིན་ནོ། །

འགྱུར་མེད་ཀྱི་གཤའ་དམག

སྔོན་ཆད་ཅིག་ལ་གཤའ་མའི་དམག་མི་སྤུན་ཉེར་ལྔ་ཡོད་པ་དང་། དེ་
དག་ཚང་མ་གཤའ་མའི་ཁེམ་བུ་རྙིང་བ་ཞིག་བཞུས་ནས་བཟོས་པ་
ཡིན། ཁོ་ཚོས་ཕྲག་ཏུ་མོ་སི་རྟགས་ཅན་གྱི་མེ་མདའ་རེ་ཁུར་ཏེ། མིག་
གཉིས་ཀྱིས་དྲང་མོར་མདུན་ཕྱོགས་ལ་བལྟས་ནས་བསྡད་ཡོད། ཁོ་
ཚོའི་གོས་ནི་ཕྱེད་ཙམ་དམར་བོ་དང་ཕྱེད་ཙམ་སྔོན་པོ་ཅན་ཞིག་ཡིན།
འོན་ཀྱང་དངོས་གནས་ཡག་པོ་ཞིག་མངོན་ཡོད། ཁོ་ཚོ་ཚང་མ་སྒམ་
ཆུང་ཞིག་གི་ནང་དུ་བསྡད་ཡོད་ཅིང་། སྒམ་ཆུང་དེ་ཁ་ཕྱེ་མ་ཐག་ཏུ།
ཁོ་ཚོས “གཤའ་དམག” ཅེས་པའི་སྐད་ཅིག་ཐོས་བྱུང་། དེ་ནི་ཁོ་ཚོ་
འཇིག་རྟེན་འདིར་ཐོན་ཏེ་ཐོག་མར་ཐོས་བའི་སྐད་ཆ་ཞིག་ཡིན་ཞིང་། སྐད་
ཆ་འདི་ནི་བྱིས་པ་ཞིག་གི་ངག་ནས་ཐོན་པ་ཡིན། ཁོའི་དགའ་བའི་
ལག་ཟུང་རྡེབ་བཞིན་ཡོད་པ་དང་། དེ་རིང་ནི་ཁོའི་སྐྱེས་སྐར་ཡིན་ཏེ།
གཤའ་དམག་འདི་དག་ནི་ཁོ་ལ་བྱིན་པའི་ལག་སྐྱེས་ཤིག་ཡིན། ཁོས་
གཤའ་དམག་དེ་དག་ཅོག་ཙེའི་སྟེང་དུ་རེ་རེ་བཞིན་བསྒྲིགས།
དམག་དེ་དག་གི་གཟུགས་བྱད་ཚང་མ་ཨ་ན་མ་ན་ཡིན་ཞིང་། དེ་
དག་ཁྲོད་ཀྱི་དམག་གཅིག་ནི་ཁོ་ཚོ་དང་ཅུང་ཙམ་ཞིག་མི་འདྲ་སྟེ། ཁོ་
ལ་རྐང་བ་གཅིག་ལས་མེད་མོད། དེ་ནི་གཤའ་བཞུས་ནས་ལས་བཟོ་
བྱེད་སྐབས། ཆེས་མཇུག་ཏུ་བཟོས་པ་ཡིན་པས་རྒྱུ་ཆའི་མ་འདང་བ་
ཡིན། འོན་ཀྱང་ཁོ་སྔར་བཞིན་རྐང་བ་གཅིག་གི་སྟེང་དུ་གཡོ་བ་མེད་
པར་ལངས་ཐུབ་ཅིང་། གཞན་དག་རྐང་བ་གཉིས་ཐོག་ཏུ་ལངས་ནས་
བསྡད་ཡོད་པ་དང་ཁྱད་ཅི་ཡང་མེད་མོད། རྗེས་སུ་ཁོ་ནི་མི་ཚང་མས་
དོ་སྣང་བྱེད་ས་ཞིག་ཏུ་གྱུར་རོ། །
ཁོ་ཚོ་བསྡད་ཡོད་པའི་ཅོག་ཙེའི་སྟེང་དུ་རྩེད་ཆས་འགའ་ཡོད་
པ་དང་། དེ་དག་གི་ཁྲོད་དུ་མི་ཚང་མས་མཉམ་འཇོག་བྱེད་པ་ནི
ཤོག་བུས་བཟོས་པའི་ཡིད་འོང་གི་ཕོ་བྲང་ཞིག་ཡོད་པ་དེ་ཡིན། དེ་
ཡི་དྲ་མ་ཆུང་ཆུང་དག་ལས་ནང་དུ་བལྟས་ཙ་ན། མི་ཚང་མས་ནང་
གི་རྒྱ་ཆེ་བའི་ཚོམས་ཆེན་དེ་མཐོང་ཐུབ། ཚོམས་ཆེན་མདུན་དུ་སྡོང་
བོ་ཆུང་ཆུང་འགའ་ཡོད་པ་དང་། དེ་དག་ནི་མཚེའུ་རུ་མཚོན་པའི་
མེ་ལོང་ཆུང་ངུ་ཞིག་གི་མཐའ་སྐོར་ཏེ་བཙུགས་ཡོད། པྲ་ཚིལ་གྱིས་
བཟོས་པའི་ངང་བ་ཆུང་ཆུང་འགའ་མཚེའུའི་ངོས་སུ་ཕར་རྐྱལ་ཚུར་
རྐྱལ་བྱེད་བཞིན་ཡོད་དེ། གྲིབ་གཟུགས་ཀྱང་ཆུའི་ནང་དུ་ལྡོག་པར་
ཤར་འདུག འདི་དག་ཡོད་ཚད་ནི་མཛེས་ཤིང་ཡིད་དུ་འོང་བ་ཞིག་
ཡིན། འོན་ཀྱང་ཆེས་མཛེས་པ་ནི་དེར་ཡོད་པའི་སྲས་མོ་ཞིག་ཡིན། ཁོ་
མོ་ཡངས་པར་འབྱེད་པའི་ཕོ་བྲང་གི་སྒོ་ཁར་ལངས་ནས་བསྡད་ཡོད།
སྲས་མོ་དེའང་ཤོག་བཟོས་ཤིག་ཡིན་པ་དང་། རས་ཀྱི་སྨད་གཡོགས་
ཡིད་དུ་འོང་བ་ཞིག་གྱོན་ཡོད། ཁོ་མོའི་ཕྲག་ཏུ་ཅུང་ཆུང་བའི་གོས་ཐག་
སྔོན་པོ་ཞིག་ལྷབ་ལྷུབ་ཏུ་བསྐྱོད་བཞིན་ཡོད་པ་དང་། བལྟས་པ་ཙམ་
གྱིས་མགོ་དཀྲིས་ཤིག་ཏུ་ངོས་འཛིན་བྱེད་སྲིད། གོས་ཐག་གི་དཀྱིལ་
མཚམས་སུ་འོད་ཆེམ་ཆེམ་བྱེད་པའི་རྒྱན་སྤྲས་ཤིག་ཡོད་ཅིང་། སྲས་
མོ་དེ་ཡིས་ལག་ཟུང་གཉིས་ཕར་བརྐྱངས་ཡོད་པ་ལ་བལྟས་ན་ཞབས་
བྲོ་སྒྱུ་རྩལ་བ་ཞིག་ཡིན་པ་ཤེས་ཐུབ། སྲས་མོ་དེ་ཡིས་རྐང་བ་གཅིག་
ཡར་མཐོན་པོར་བཀྱགས་ཡོད་སྟབས། གཤའ་དམག་གིས་ཁོ་མོའི་
རྐང་བ་གཅིག་མཐོང་མ་བྱུང༌། ཁོས་སྲས་མོ་དེ་ཡང་རང་དང་འདྲ་བར་
རྐང་བ་གཅིག་ལས་མེད་པར་འདོད་ཡོད།
ཁོས་སེམས་སུ་ཁོ་མོ་རང་གི་ཆུང་མ་བྱས་ཆོག་ཅིང༌། འོན་ཀྱང་ཁོ་
མོའི་སྒྲོམ་ཆེ་སོང་བ་འདྲ། ཁོ་མོ་ཕོ་བྲང་ཞིག་གི་ནང་དུ་བསྡད་ཡོད་པ་
དང་། ང་རང་སྒམ་ཆུང་ཞིག་གི་ནང་དུ་བསྡད་ཡོད་པ་མ་ཟད། མི་ཉེར་
ལྔ་དང་ལྷན་དུ་བཙང་ནས་བསྡད་ཡོད། དེའི་སྟབས་ཀྱིས་ཁོ་མོ་ཕལ་
ཆེར་འདུག་མི་འདོད་དེ། འོན་ཀྱང་སྔུན་དུ་སོང་ནས་ཕན་ཚུན་ལ་ངོས་
འཛིན་རེ་བྱས་ན་སྐྱོན་ཅི་ཡང་མེད་བསམ།
དེ་ནས་ཁོ་ཅོག་ཙེའི་སྟེང་གི་སྣ་རྭའི་རྒྱབ་ཏུ་དྲང་མོར་ཉལ་ནས་
བསྡད། ཁོས་ཟུར་ཚད་དེ་ནས་བུ་མོ་མཛེས་མ་དེ་གསལ་བོར་མཐོང་
ཐུབ་ཅིང་། ཁོ་མོ་དེ་ལྟར་རྐང་བ་གཅིག་གི་སྟེང་ནས་གཡོ་འགུལ་ཙམ་
ཡང་མེད་པའི་ངང་ལངས་འདུག
ས་རུབ་ལ་ཉེ་སྐབས། གཤའ་དམག་ལྷག་མ་རྣམས་སྒམ་ཆུང་
ནང་དུ་སོང་བ་དང་། ཁྱིམ་མི་ཚང་མའང་མལ་ཁྲིའི་ཐོག་ཏུ་གཉིད་དུ་
སོང་། སྐབས་དེར། རྩེད་བརྙན་དེ་དག་འགུལ་སྐྱོད་བྱས་ཏེ་ཕན་ཚུན་
ལ་འཚམས་འདྲི་དང་འཐབ་རེས། ཡང་ན་སྤྲོ་ཚོགས་བསྡུས་ཏེ་རྩེན་
པ་དང་། གཤའ་དམག་ཚང་མ་ཡང་སྒོར་བུད་དེ་རྩེད་འདོད་ནས་སྒམ་
ཆུང་གི་ཁ་འབྱེད་མ་ཐུབ་པར་ནང་ནས་འུར་རྒྱག་བཞིན་འདུག སྐམ་
པ་དེ་ལྡིང་སྐོར་བྱེད་པ་དང་། སྨྱུག་གུ་དང་དངོས་རྫས་ཡོད་ཚད་ཕར་
ལྡིང་ཚུར་ལྡིང་བྱས་ནས བདུད་ཀྱི་རྒྱལ་བོ་འཇིག་རྟེན་དུ་བྱོན་པ་དང་
འདྲ་སྟེ། མཐར་མཇུག་གསེར་བྱ་དེའང་གཉིད་ལས་སངས། སྲས་མོ་
དེས་ཀྱང་ལབ་གླེང་བྱེད་ཀྱིན་ཡོད་པ་དང་། ཁ་ནས་བཤད་པ་ཚང་མ་
སྙན་ངག་ཡིན། སྐབས་དེར་མི་གཉིས་མ་གཏོགས་རང་ས་ན་མི་འདུག་
སྟེ༑ གཤའ་དམག་དང་ཞབས་བྲོ་བ་ཆུང་ཆུང་དེ་གཉིས་ཡིན། ཁོ་མོས་
ལག་པ་གཉིས་བརྐྱངས་ཏེ་རྐང་མགོ་ནས་དྲང་མོར་ལངས་བསྡད་ཡོད།
ཁོ་ཡང་རྐང་བ་གཅིག་གི་ཐོག་དྲང་མོར་ལངས་བསྡད་དེ། མིག་གཉིས་
གཡོ་འགུལ་ཙམ་ཡང་མེད་པར་ཁོ་མོའི་ཐོག་ཏུ་ཅེར་ནས་བསྡད།
གློ་བུར་དུ་དུས་ཚོད་འཁོར་ལོ་ཐེངས་འགར་གྲགས་པ་དང་།
“པིན” ཞེས་སྣ་རྭའི་ཁ་ལེབ་དེའང་ཁ་ཕྱེ་སོང་།འོན་ཀྱང་དེའི་ནང་
དུ་ཡོད་པ་ནི་སྣ་ཐ་མིན་སྟེ། ནག་ཅིང་ཆུང་བའི་གདོན་འདྲེ་ཞིག་ཡིན།
སྣ་རྭ་དེ་ནི་མ་གཞི་ནས་རྫུ་ཆས་ཤིག་ཡིན།
གདོན་འདྲེ་ཡིས “གཤའ་དམག ཁྱེད་ཀྱིས་རང་གི་མིག་གཉིས་
ལ་མཉམ་པར་གཞོག” ཅེས་རྫིག་རྫིག་གི་ངང་ནས་བཤད།
ཡིན་ཡང་གཤའ་དམག་གིས་མ་གོ་ཁལ་བྱས་ནས་བསྡད།
གདོན་འདྲེ་ཡིས “འོ་ན་སང་ཉིན་ཁྱོད་ཀྱིས་ལྟོས་དང་།” ཟེར།
ཉིན་གཉིས་པའི་ཞོགས་པར། བྱིས་པ་ཚོ་ཚང་མ་ཡར་ལངས་ནས་
གཤའ་དམག་དེ་སྒེའུ་ཁུང་ཁ་རུ་བཞག་པ་ན། གདོན་འདྲེ་ཡིས་ལྐོག་
ཇུས་གཤོམ་པའམ་འདྲེ་རླུང་ཞིག་གིས་ཕུང་དཀྲུག་བཞིན་ཡོད་པ་མི་
ཤེས་པར་སྒེའུ་ཁུང་དེ་གློ་བུར་དུ་ཅི་ཡིན་མེད་པར་ཕྱེ་སོང་། གཤའ་
དམག་དེ་སུམ་ཐོག་ནས་སར་ལྷུང་བ་དང་། ཐེངས་འདིར་སར་ལྷུང་བ་
དེ་ནི་དངོས་གནས་འཇིགས་སྣང་ཡ་ང་བ་ཞིག་ཡིན་ཏེ། ཁོའི་རྐང་བ་
ཡར་འཁོར་ཏེ་ལྕགས་ཁྲབ་ནང་དུ་མགོ་བོ་ཐུར་དུ་འཁོར་ནས་བསྡད་
ཡོད་པ་དང་། རྩེ་གྲིའང་ཁྲོམ་སྲང་གི་རྡོ་སྲུབས་ཤིག་ཏུ་བསབས་འདུག
བྱིས་གཉོར་མ་དང་བྱིས་པ་དེ་མྱུར་དུ་མར་ཡོང་ནས་ཁོ་བཙལ་
བ་དང་། ཁོ་གཉིས་གཤའ་དམག་སྟེང་དུ་སྤོ་ཙམ་བྱས་རུང་། འོན་ཀྱང་
ཅི་ལྟར་བཙལ་ཡང་མ་རྙེད། གལ་ཏེ་གཤའ་དམག་གིས “ང་འདི་ན་
ཡོད།” ཅེས་སྐད་ཅོར་ཅིག་ཞིག་རྒྱབ་ཡོད་ན། ཁོ་གཉིས་ཀྱིས་བཙལ་
ནས་རྙེད་སྲིད་པ་ཁོ་ཐག་ཡིན། འོན་ཀྱང་གཤའ་དམག་གིས་སེམས་སུ་
རང་ཉིད་ཀྱིས་དམག་ལྭ་གྱོན་ཏེ་སྐད་ཅོར་རྒྱབ་ན་གུས་ལུགས་དང་མི་
མཐུན་བསམ་ནས་ཁ་རོག་གེར་བསྡད།
ཆར་བ་འབབ་མགོ་བརྩམས་བྱུང་། འབབ་ཀྱིན་འབབ་ཀྱིན་ཆར་
ཐིགས་ཇེ་ཆེ་རུ་སོང་བ་དང་། མཇུག་མཐར་དངོས་གནས་དྲག་ཆར་
བབས་བྱུང་། ཆར་འབབ་མཚམས་བཞག་རྗེས། བྱིས་པ་གཉིས་ཁོའི་
མདུན་ནས་བརྒྱུད།
བྱིས་པ་གཅིག་གིས “ལྟོས་དང་། འདི་ན་གཤའ་དམག་ཅིག་ཡོད།
འུ་གཉིས་ཀྱིས་འདི་ཁྱེར་ནས་ཆུ་ཁར་འགྲོ” ཟེར་ནས་བུད་སོང་།
བྱིས་པ་དེ་གཉིས་ཀྱིས་ཚགས་པར་ཞིག་གིས་གྲུ་ཆུང་ཞིག་
བལྟབས་ནས་གཤའ་དམག་དེའི་ནང་དུ་བཞག་པ་དང་། གཤའ་དམག་
ཆུ་བོའི་བཞུར་ཕྱོགས་དང་བརྒྱུད་ནས་སོང་། བྱིས་པ་གཉིས་ཆུ་འགྲམ་
དུ་ཐལ་མོ་རྡེབ་བཞིན་གྲུ་ཆུང་དང་འགྲོགས་ནས་བརྒྱུགས། གནམ་
རྒན་མ། གྲོག་རོང་ནང་དུ་ཇི་འདྲའི་རླབས་ཆེན་པོ་ཞིག་འཕྱུར་འོང་ལ་
ཨང་། འདི་ནི་ཇི་འདྲའི་ཆུ་རྒྱུན་དྲག་པོ་ཞིག་རེད་ཨང་། དྲག་ཆར་ཞིག་
བབས་པ་ལས་ཀྱང་འཇིགས་ཆེ། གྲུ་ཆུང་དེ་གོང་འོག་བྱས་ནས་ཡམ་
ཡོམ་བྱེད་པ་དང་། ལན་རེར་ཆུའི་ནང་དུ་དྲག་ཏུ་འཁོར་ནས་གཤའ་
དམག་མགོ་ཡུ་འཁོར་དུ་འཇུག་སྲིད། འོན་ཀྱང་ཁོ་རང་ཧ་ཅང་བརྟན་
པོའི་ངང་ལངས་ནས་བསྡད་པ་དང་། ངོ་མདོག་ཙམ་ཡང་མི་འགྱུར་
བར་མོ་སི་རྟགས་ཅན་གྱི་མེ་མདའ་ཕྲག་ཏུ་ཁུར་ནས་མདུན་དུ་བལྟས་
ནས་བསྡད་ཡོད།
གློ་བུར་དུ་གྲུ་ཆུང་དེ་ཡངས་ཤིང་ཟབ་པའི་ས་འོག་གི་ཆུ་ལམ་ནང་
དུ་ལྷུང་སོང་བ་དང་། ཕྱོགས་བཞི་སྨག་ནག་པས་ཕྱིར་ཁོའི་སྒམ་ཆུང་
ནང་དུ་བསྡད་ཡོད་པ་དང་གཉིས་སུ་མེད།
ཁོས་སེམས་སུ “ངས་རང་ཉིད་དངོས་གནས་གང་དུ་བཞུར་འགྲོ་
བ་ལ་བལྟ་ན་འདོད།རེད་རེད། གདོན་འདྲེ་དེས་ང་ལ་གནོད་འཚེ་གཏོང་
གིན་ཡོད། ཨ … གལ་ཏེ་སྲས་མོ་དེ་ཡང་གྲུ་ནང་དུ་ཡོད་ཚེ། ང་རང་
སྨག་ཅི་འདྲ་ཞིག་མཐུག་ནའང་མི་སྐྲག” ཟེར་ནས་བསྡད།
སྐབས་དེར་ས་འོག་ཆུ་ལམ་དུ་བསྡད་ཡོད་པའི་བྱི་ལ་ཆེན་པོ་ཞིག་
ཐོན།
བྱི་ལས “ཁྱོད་ལ་ལམ་ཡིག་ཨེ་ཡོད། ཁྱེད་ཀྱི་ལམ་ཡིག་འཁྱེར་
ཤོག” ཅེས་བཤད།
ཡིན་ཡང་གཤའ་དམག་གིས་ཅི་ཡང་མི་སྨྲ་བར་ལག་གི་མེ་མདའ་
ལ་དམ་པོར་འཇུས་ནས་བསྡད།
གྲུ་ཆུང་དེ་རྒྱུན་མི་ཆད་པར་མདུན་དུ་མགྱོགས་པོར་བསྐྱོད་
བཞིན་ཡོད་ཅིང་། བྱི་ལ་དེ་ཡིས་རྗེས་དེད་ནས་བརྒྱུགས་བྱུང་།
བྱི་ལ་ཡིས་མདུན་གྱི་རྩྭ་ལྡུམ་དང་ལྗོན་ཤིང་དག་ལ “ ཁོ་རང་
བཟུང་ཞིག ཁོ་རང་བཟུང་ཞིག ཁོ་ལ་ལམ་ཡིག་མེད།" ཅེས་སྐད་
ཅོར་རྒྱག་བཞིན་གདའ།
འོན་ཀྱང་ཆུ་བོའི་རྒྱུན་ཇེ་ཆེ་ནས་ཇེ་ཆེ་རུ་གྱུར་བ་དང་། གཤའ་
དམག་གིས་རྒྱང་མི་རིང་བའི་ཕྱོགས་དེ་རུ་ཉི་འོད་ཅིག་མཐོང་། ཡིན་
ཡང་ཁོས་འུར་སྒྲ་ཞིག་ཐོས་པ་དང་། དེ་འདྲའི་འུར་སྒྲ་ཆེན་པོ་ཞིག་
སྤོབས་པ་ཆེ་བའི་མི་ཞིག་ཀྱང་འཇིགས་སྣང་སྐྱེ་སྲིད་པ་ཁོ་ཐག་ཡིན།
ཆུ་རྒྱུན་དེ་ཡངས་ཤིང་རྒྱ་ཆེ་བའི་འོབས་ཀླུང་ཞིག་ཏུ་བཞུར་འགྲོ་བ་
དང་། འདི་ཁོ་རང་ལ་མཚོན་ན་ཉེན་ཁ་ཧ་ཅང་ཆེ་སྟེ། རྦབ་ཆུ་དྲག་པོ་
ཞིག་གིས་ཁུར་ནས་འགྲོ་བཞིན་ཡོད་པ་དང་དངོས་གནས་མཚུངས།
ད་ལྟ་ཁོ་རང་འོབས་ཀླུང་ནང་དུ་ཁུར་ནས་སོང་བ་དང་འགོག་
པའི་ཐབས་ཤིག་མེད་དེ། གྲུ་ཆུང་མུ་མཐུད་དུ་ཕྱི་རུ་རྒྱུག་བཞིན་ཡོད།
གཤའ་དམག་གིས་རང་གི་ལུས་པོ་དྲང་མོར་བྱས་ནས་སྤོབས་པ་
དང་བཅས་ཏེ་སྡོད་པ་ལས་ཐབས་མེད། སུས་ཀྱང་ཁོ་རང་འདི་འདྲའི་
འཇིགས་སྣང་ཁྲོད་དུ་མིག་སྐྱི་ཙམ་ཡང་རྡེབ་མེད་པ་མཐོང་མེད།
ཆུང་དེ་ཆུའི་ནང་དུ་ཡང་ནས་ཡང་དུ་འཁོར་ནས་བསྣུབས་ལ་ཉེ། དྲང་
མོར་ལངས་ཡོད་པའི་གཤའ་དམག་གི་ལུས་ཧྲིལ་བོ་ཆུའི་ནང་དུ་སྦངས་
བ་དང་མགོ་བོ་མ་གཏོགས་ཆུ་ཁར་གཡེང་མེད། གྲུ་ཆུང་ནི་རིམ་གྱིས་
སྣུབ་བཞིན་ཡོད་ཅིང་ཤོག་བུའང་རིམ་གྱིས་སོབ་སོབ་ཏུ་གྱུར། ཆུས་
རིམ་བཞིན་ཁོའི་མགོ་བོ་མིད་ཀྱིན་ཡོད་དེ། ཁོས་རང་དབང་མེད་པར་
མཛེས་ཤིང་ཡིད་དུ་འོང་བའི་ཞབས་བྲོ་བ་དེ་ཡིད་ལ་དྲན་ནས་འོང་།
ཁོས་ནམ་ཡང་ཁོ་མོ་བརྗེད་མི་སྲིད། སྐབས་དེར་ཁོའི་རྣ་ལམ་དུ་འདི་
ལྟར་གྲགས་བྱུང་། “མཆོང་ཡ། མཆོང་ཡ། ཁྱོད་ནི་འཐབ་མོ་བ་ཞིག་
ཡིན་ཏེ། ཤི་ལམ་མ་གཏོགས་མེད། ”
ད་ལྟ་ཤོག་བུ་ལས་ཆུ་ཟགས་ནས་ཧྲལ་ཧྲུལ་དུ་གྱུར་ཡོད་པ་དང༌།
གཤའ་དམག་ཀྱང་ཆུའི་གཏིང་དུ་བྱིང་། འོན་ཀྱང་སྐབས་དེར་གློ་བུར་
དུ་ཉ་ཆེན་པོ་ཞིག་ཡོང་ནས་ཁོ་རང་ཁྱུར་མིད་བཏང་།
དེའི་ནང་གི་བར་སྟོང་ནི་ཆུང་ཞིང་གུ་དོག་པ་མ་ཟད། མུན་པ་
ཧ་ཅང་སྟུག་ཅིང་ས་འོག་ཆུ་ལམ་ལས་ཀྱང་ཡ་ང་བ་ཞིག་ཡིན། ཡིན་
ན་ཡང་གཤའ་དམག་ནི་སྔར་བཞིན་འགྱུར་བ་མེད་པར་བརྟན་པོར་
ལངས་ནས་བསྡད་ཡོད།
ཉ་འདི་ཕར་རྐྱལ་ཚུར་རྐྱལ་དང་ཕར་ལྡིང་ཚུར་ལྡིང་བྱས་ཏེ་འགུལ་
སྟངས་འཇིགས་གཡའ་བ་འགའ་བྱས་པ་དང་། མཇུག་ཏུ་གློ་བུར་དུ་
ཁ་རོག་གེར་བསྡད། དེ་རྗེས་ཁོའི་ལུས་སྟེང་དུ་གློག་དམར་འཁྱུག་པ་
ལྟ་བུའི་འོད་ཅིག་འཕྲོས། ཉི་འོད་འཕྲོས་པ་ཧ་ཅང་གསལ། མི་ཞིག་
གིས་སྐད་གསང་མཐོན་པོས “གཤའ་དམག” ཅེས་འབོད་བཞིན་
ཡོད། མ་གཞི་ཉ་དེ་བཟུང་ནས་ཁྲོམ་ར་རུ་བཙོང་བ་དང་། གཡོག་མས་
གསོལ་ཐབ་ཏུ་ཁྱེར་ནས་གཏུབ་གྲི་ཞིག་གིས་གཏུབས་པ་དང༌། ཁོག་
གི་གཤའ་དམག་བླངས་ནས་མགྲོན་པོ་ཚོར་བསྟན་ཏེ། “ཚང་མས་
ཉའི་ཁོག་ན་ཡོད་པའི་ལྗོངས་རྒྱུ་བ་འདི་ལ་ལྟོས་དང་། ཁོ་ནི་མཆོག་ཏུ་
གྱུར་བའི་མི་སྣ་ཞིག་ཡིན།” ཟེར། ཡིན་ཡང་གཤའ་དམག་གིས་ང་
རྒྱལ་དང་ཁེངས་དྲེགས་ཀྱི་རྣམ་འགྱུར་གང་ཡང་མ་བསྟན་པར་བསྡད།
ཁོ་ཚོས་གཤའ་དམག་ཁྱེར་ཡོང་ནས་ཅོག་ཙེའི་སྟེང་དུ་བཞག་
པ་དང་། འཇིག་རྟེན་དུ་ངོ་མཚར་བའི་དོན་དག་ནི་དངོས་གནས་མང་
པོ་ཡོད་དེ། གཤའ་དམག་གིས་རང་ཉིད་ཡང་བསྐྱར་ཕྱིར་ཐོན་ཡོད་པ་
ཤེས། ཁོས་སྔོན་ཆད་ཀྱི་བྱིས་པ་དེ་ཚོ་དང་ཆོག་ཚེའི་སྟེང་གི་རྩེད་ཆས་
དག་མཐོང་བ་མ་ཟད། མཛེས་སྡུག་གི་ཕོ་བྲང་དང་སྙིང་རྗེ་ཞིང་གཅེས་
གོམས་ཀྱི་ཞབས་བྲོ་འཁྲབ་མཁན་མ་དེའང་མཐོང་། ཁོ་མོ་སྔར་བཞིན་
རྐང་བ་གཅིག་གི་སྟེང་ནས་ལངས་བསྡད་ཡོད་ཅིང་རྐང་བ་གཞན་
དེའང་མཐོན་པོར་ཡར་བཀྱགས་ཡོད། ཁོ་མོ་ཡང་དེ་ལྟར་འགྱུར་བ་
མེད་ལ་བརྟན་པོར་གནས་ཡོད་ཅིང་། འདི་འདྲའི་སེམས་ཤུགས་ཀྱིས་
གཤའ་དམག་ལ་ཡིད་འགུལ་ཐེབས་སུ་བཅུག་པ་དང་། ཁོ་རང་དངོས་
གནས་གཤའ་མའི་མིག་ཆུ་བཞུར་རྒྱུ་ཡིན་པ་འདྲ། འོན་ཀྱང་ཁོས་དེ་
ལྟར་སྒྲུབ་མི་ཉན། ཁོང་གཉིས་ཀྱིས་ཕན་ཚུན་ལ་བལྟས་ཏེ་ཁ་གཅིག་
ཀྱང་མི་གྲགས་པར་བསྡད།
སྐབས་དེར་བྱིས་པ་ཞིག་ཚུར་ཡོང་ནས་གཤའ་དམག་དེ་ཤུགས་
གཅིག་གིས་མེ་ཐབ་ནང་དུ་འཕངས་པ་དང་། རྒྱུ་མཚན་དང་གསལ་
བཤད་ཅི་ཡང་མེད་པའི་སྒོ་ནས་དེ་ལྟར་བྱས། འདི་ཡང་སྣ་རྭའི་ནང་གི་
གདོན་འདྲེ་དེ་ཡིས་གནོད་སྐྱེལ་བཞིན་ཡོད་པས་ཡིན།
གཤའ་དམག་ལངས་ནས་བསྡད་ཡོད་པ་དང་། ལུས་ཧྲིལ་བོར་
གསལ་ལེར་བཀྲ་བ་དང་ལྷན་དུ་ཡ་ང་བའི་ཚ་རླངས་ཀྱི་ཚོར་བ་ཞིག་
སྦྱིན། འོན་ཀྱང་ཁོས་ཚ་རླངས་འདི་ནི་དངོས་ཡོད་ཀྱི་མེ་ཕུང་ལས་
བྱུང་བ་ཡིན་ནམ། ཡང་ན་རང་གི་བརྩེ་དུང་ལས་བྱུང་བ་ཡིན་པ་མ་
ཤེས། ཁོའི་གཟི་འོད་ཡོད་ཚད་ད་ནི་ཉམས་སོང་བ་དང་། དེ་ནི་ཁོའི་
བཞུད་ལམ་ཁྲོད་མེད་པར་སོང་བ་ཡིན་ནམ། ཡང་ན་གདུང་སེམས་
ཀྱིས་མནར་ཏེ་མེད་པར་གྱུར་བ་ཡིན་པ་སུས་ཀྱང་བརྗོད་དཀའ། ཁོས་
རང་ཉིད་དལ་གྱིས་ཞུ་བཞིན་ཡོད་པ་ཚོར་བ་དང་། ཡིན་ན་ཡང་ཁོས་
སྔར་བཞིན་མེ་མདའ་ཕྲག་ཏུ་ཁུར་ནས་འགུལ་ཙམ་ཡང་མི་བྱེད་པར་
བརྟན་པོར་ལངས་འདུག སྐབས་དེར་གློ་བུར་དུ་སྒོ་ཕྱེ་བ་དང་བསེར་
བུ་ཞིག་ནང་དུ་བརྒྱུགས་འོང་ནས་སྲས་མོ་དེར་ཕུ་ཙམ་བྱས་རྗེས།ཁོ་མོ་
ནི་མཁའ་དབུགས་ཀྱི་ལྷ་མོ་དང་འདྲ་བར་མེ་ཐབ་ཀྱི་ཕྱོགས་སུ་འཕུར་
བ་དང་། གཤའ་དམག་གི་མདུན་དུ་འཕུར་ནས་མེ་ལྕེ་དང་འགྲོགས་ཏེ་
མྱུར་དུ་མི་མཐོང་བར་གྱུར། སྐབས་དེར་གཤའ་དམག་ནི་དངོས་གནས་
གཤའ་ལེབ་མོ་ཞིག་ཏུ་བཞུས་ཟིན། ཉིན་གཉིས་པར། གཡོག་མོས་གོ་
ཐལ་འབོ་བའི་སྐབས། གཤའ་དམག་དེ་རྡོག་བུ་དང་རྡོག་བུ་བྱས་པའི་
གཤའ་མའི་སྙིང་དབྱིབས་ཆུང་ངུ་རུ་གྱུར་འདུག འོན་ཀྱང་ཞབས་བྲོ་
འཁྲན་མཁན་མས་བསྐྱུར་ཡོད་པ་ནི་འོད་འཚེར་བའི་རྒྱན་ཆ་དེ་ཡིན་
པ་དང་། དེ་ཡང་མེར་བཞུས་ནས་སོལ་ནག་ཏུ་གྱུར་འདུག

བདུད་ཆུང་རྒྱ་སེའི་མེ་ཏོག

མེ་ཏོག་ལྡུམ་རའི་དཀྱིལ་དུ་རྒྱ་སེའི་མེ་ཏོག་གི་ཚལ་ཞིག་ཡོད་དེ།
དེར་ཡོད་པའི་རྒྱ་སེའི་མེ་ཏོག་རེ་རེ་ལྷམ་མེར་བཞད་ཡོད་ཅིང་། དེའི་
ཁྲོད་ཀྱི་ཆེས་མཛེས་བའི་མེ་ཏོག་རྐང་གཅིག་གི་ནང་དུ་བདུད་ཆུང་
ངུ་ཞིག་འཚོ་བཞིན་འདུག ཁོའི་ལུས་པོ་ཤིན་ཏུ་ཕྲ་ཞིང་ཆུང་བས་མི་
རྣམས་ཀྱི་མིག་གིས་མཐོང་མི་ཐུབ། རྒྱ་སེའི་མེ་ཏོག་གི་འདབ་མ་རེ་
རེའི་རྒྱབ་ཕྱོགས་སུ། ཁོ་ལ་དབང་བའི་ཉལ་ཁྲི་རེ་ཡོད། བདུད་ཆུང་རྒྱ་
སེའི་མེ་ཏོག་ནི་བྱིས་པ་གཞན་དང་འདྲ་བར་གཟུགས་པོ་ཆུང་ཞིང་སྙིང་
རྗེ་བོ་ཞིག་ཡོད་ཅིང་། རྒྱབ་ཀྱི་གཤོག་ཟུང་ནི་རྐང་བའི་ཕྱི་རྟིང་བར་དུ་
ཐོན་ཡོད། ཁོ་རང་དམར་ཞིང་སྨུག་ལ་འོད་མདངས་བཀྲ་བ། དྲི་ཞིམ་
གྱིས་ཕྱུག་པའི་མཚར་སྡུག་གི་ཁང་བཟང་ཞིག་དང་གཉིས་སུ་མེད་པའི་
རྒྱ་སེའི་མེ་ཏོག་གི་འདབ་མའི་རྒྱབ་ཏུ་བསྡད་ཡོད།
ནམ་རྒྱུན་ཁོ་རང་ཉི་མའི་དྲོད་ཁོལ་འོག་ཏུ་རྩེད་འཇོ་ལ་རོལ་ཞིང་།
མེ་ཏོག་དང་ཕྱེ་མ་ལེབ་ཀྱི་གཤོག་པའི་སྟེང་དུ་གར་ལ་རྩེན་བཞིན་ཕར་
ལྡིང་ཚུར་ལྡིང་བྱེད། ཁོའི་སེམས་སུ་གོམ་པ་ཅི་ཙམ་སོང་ན་ད་གཟོད་
བྱང་ཆུབ་ལོ་མའི་སྟེང་གི་ལམ་ཆེན་དང་ལམ་ཕྲན་དེ་དག་སོང་ཚར་
འགྲོ་བ་ལ་བསམ་བློ་བཏང་། ལམ་དེ་བདུད་ཆུང་རྒྱ་སེའི་མེ་ཏོག་ལ་
མཚོན་ན་དངོས་གནས་སོང་ཚར་བ་ཞིག་ག་ལ་ཡིན།
ནམ་ཟླ་ཇེ་འཁྱག་ཏུ་འགྲོ་བ་དང་ལྷན་དུ་ལྷག་རླུང་ཡང་དལ་བུར་
ལྡང་བྱུང་། སྐབས་འདི་ལ་མཚོན་ན་ཕྱིར་ཡུལ་ལ་ལོག་པ་ནི་ཆེས་
ལེགས་པའི་གདམ་ག་ཞིག་ཡིན། དེའི་རྐྱེན་གྱིས་ཁོ་སྔ་མོ་ནས་ལམ་ལ་
ཆས། འོན་ཀྱང་ཁོ་ཕྱིར་ཐོན་དུས་རྒྱ་སེའི་མེ་ཏོག་རྣམས་གཅིག་ཀྱང་
མ་ལུས་པར་སྔ་མོ་ནས་ཁ་བསུམས་སོང་བས། ཕྱིར་ནང་དུ་འགྲོ་བའི་
ཐབས་ཤིག་རྙེད་མ་བྱུང་། སྙིང་རྗེ་བའི་བདུད་ཆུང་རྒྱ་སེའི་མེ་ཏོག་དེ་
ཕྱིར་ཡུལ་ལ་ལོག་ཐབས་མེད་པས་འཇིགས་སྣང་དྲག་པོ་སྐྱེས། དེ་སྔོན་
ཁོ་རང་དྲོད་ཁོལ་དང་ལྡན་པའི་རྒྱ་སེའི་མེ་ཏོག་གི་འདབ་མའི་རྒྱབ་ཏུ་
གཉིད་ཀྱི་བདེ་བ་ལ་ཆགས་ཏེ་ཕྱི་རུ་སྡོད་མ་མྱོང་བས། གནས་ཚུལ་འདི་
འདྲ་ཞིག་ཁོ་ལ་མཚོན་ན་རང་གི་སྲོག་ལེན་པ་དང་གཉིས་སུ་མེད།
ཁོས་ལྡུམ་རའི་ཕྱོགས་གཞན་ཞིག་ཏུ་མེ་ཏོག་གི་ལྡིང་ཀ་ཞིག་ཡོད་
ཅིང༌། དེའི་ཐོག་ཏུ་མཛེས་ཤིང་ལྟ་ན་སྡུག་པའི་གསེར་དངུལ་མེ་ཏོག་
གིས་ཁེངས་ཡོད་པ་སྔོན་ཞིག་ནས་ཤེས་ཡོད་ཅིང་། མེ་ཏོག་དེ་དག་རེ་
རེ་ནས་རི་དྭགས་ཀྱི་རྭ་ལྟར་སྐྱེས་ཡོད་པས། ཁོ་དེའི་ནང་དུ་འཛུལ་ནས་
ནམ་ལངས་རག་བར་དུ་གཉིད་ལ་ཆགས་འདོད།
དེ་ནས་ཁོ་རང་ནང་དུ་འཕུར་སོང་རྗེས། ལྡིང་ཀའི་ནང་དུ་ལོ་ན་
གཞོན་པའི་ཕོ་གསར་ཞིག་དང་ཡིད་དུ་འོང་བའི་བུ་མོ་ཞིག་གིས་
གཅིག་སེམས་གཅིག་ལ་གཏད་ཅིང་། ཕན་ཚུན་ལ་དགའ་མགུ་དང་
སྙིང་གཏམ་བརྗོད་བཞིན་པ་ཐོས་ནས་གྲག་འགུལ་ཅི་ཡང་མེད་པའི་
ངང་ནས་བསྡད། ཁོ་གཉིས་ཕན་ཚུན་ལ་དགའ་བ་དེ་ནི་བྱིས་པ་སྤྱོད་
བཟང་ཞིག་རང་གི་ཕ་མ་ལ་དགའ་བ་ལས་ཀྱང་བརྒལ་བར་སྣང་།
གློ་བུར་དུ་ན་གཞོན་དེ་ཡིས “འོན་ཀྱང་ངེད་གཉིས་ཁ་མི་འབྲལ་
ཐབས་མེད་ཡིན། ཁྱོད་ཀྱི་ཕུ་བོ་ནི་ངེད་གཉིས་མཉམ་དུ་སྡོད་པ་ལ་མི་
འཐད་པར་མ་ཟད། ང་གཅིག་པུ་ཐག་རིང་ཞིག་ལ་བྱ་བ་ཞིག་གཉེར་དུ་
འགྲོ་རུ་འཇུག་ངེས་ཡིན་པས། ངའི་མ་འོངས་པའི་ཆུང་མ་ལགས། ངེད་
གཉིས་སླར་ཡང་མཇལ་བར་སྨོན།” ཞེས་ངག་འདར་ཞོར་དུ་དེ་ལྟར་
བཤད།
ཁོ་གཉིས་ཕན་ཚུན་ལ་འོ་སྦྱོར་བྱས་ནས་བསྡད་ཡོད་པ་དང་། བུ་
མོས་ངུ་ཞོར་དུ་ན་གཞོན་ལ་རྒྱ་སེའི་མེ་ཏོག་རྐང་གཅིག་བྱིན། ཁོ་མོས་
མེ་ཏོག་དེ་མ་བྱིན་གོང་ལ་དེའི་ཐོག་ཏུ་འོ་ཞིག་བྱས་པ་དང་། མོས་བཅོས་
མིན་གྱི་ལྷག་བསམ་ཞིག་གིས་མེ་ཏོག་གི་ཐོག་ལ་འོ་ཞིག་བྱས་པ་ན། མེ་
ཏོག་དེ་ནི་བུ་མོའི་བརྩེ་བ་དང་བཅས་ཏེ་རིམ་གྱིས་ཁ་ཕྱེ་ནས་འོང་ངོ་། །
སྐབས་དེར། བདུད་ཆུང་རྒྱ་སེའི་མེ་ཏོག་དེ་མྱུར་དུ་འཇམ་ཞིང་མཉེན་
པའི་འདབ་མའི་སྟེང་དུ་འཕུར་ནས་བག་འཁུམ་པར་བསྡད། འོན་ཀྱང་
ཁོའི་རྣ་ལམ་དུ “སླར་ཡང་མཇལ། སླར་ཡང་མཇལ།” ཞེས་ན་གཞོན་
གཉིས་ཀྱི་ལབ་གླེང་བྱེད་བཞིན་པ་གསལ་བོར་གོ་ཐུབ་ཅིང་། ཁོས་ན་
གཞོན་དེ་ཡི་སྙིང་གི་འཕར་ལྡིང་ཚད་ལ་ཉན་ན། དེ་ཡིས་རང་གི་མཛའ་
མོས་བྱིན་པའི་རྒྱ་སེའི་མེ་ཏོག་རྐང་གཅིག་པུ་དེ། གྱེས་བྲལ་གྱི་སྡུག་
བསྔལ་དང་བཅས་ཏེ་བྲང་ཁར་སྦྱར་ཡོད་པ་ཚོར་ཐུབ། སྙིང་གི་ལྡིང་ཚད་
ནི་མགྱོགས་དྲག་པས། བདུད་ཆུང་རྒྱ་སེའི་མེ་ཏོག་ནི་ན་གཞོན་གྱི་བྲང་
ཁར་སྦྱར་ཡོད་པའི་མེ་ཏོག་གི་འདབ་མའི་སྟེང་དུ་ཅིས་ཀྱང་གཉིད་མ་
ཁུག་པར་བསྡད།
མེ་ཏོག་དེ་ན་གཞོན་གྱི་རུམ་ཁོང་ནས་ཅུང་ཙམ་འགོར་རྗེས། ན་
གཞོན་གྱིས་ཕྱིར་བླངས་ནས་དེའི་ཐོག་ཏུ་འོ་སྦྱོར་བྱེད་ཞོར་དུ་སྨག་
རུམ་གྱི་ནགས་གསེབ་ཏུ་འཛུལ་སོང་། ཁོས་འོ་བྱེད་པ་ནི་དེ་འདྲའི་
ཤུགས་དང་ལྡན་པས། བདུད་ཆུང་རྒྱ་སེའི་མེ་ཏོག་ནི་ནང་དུ་བཙིར་
གནོན་ཐེབས་ཏེ་ར་རོ་རུ་གྱུར་ཡོད། ཁོས་ཚ་དྲོད་གྱིས་ཁེངས་པའི་མཆུ་
ཏོ་ཡིས་བདུད་ཆུང་རྒྱ་སེའི་མེ་ཏོག་སྡོད་སའི་མེ་ཏོག་གི་ཆུན་པོ་དེ་ལམ་
ལམ་དུ་འབར་བའི་མེ་ཟླུམ་ལྟར་གྱུར་ཏུ་བཅུག
སྐབས་དེར་གློ་བུར་དུ་རྒྱབ་ཕྱོགས་ནས་མི་བུ་གདུག་རྩུབ་ཅན་
ཞིག་ཐོན་པ་དང་། རྒྱ་སེའི་མེ་ཏོག་གི་འདབ་མའི་ངོས་ལ་འོ་སྦྱོར་བྱེད་
བཞིན་པའི་ན་གཞོན་གྱི་རྒྱབ་རོལ་དུ་སོང་སྟེ། མགྱོགས་མྱུར་ངང་
སྦོམ་ཞིང་རིང་བའི་ལྟེབ་གྲི་ཞིག་གིས་ཤུགས་ཀྱིས་བསྟུན་ཏེ་བསད། ཧ་
ལས་དགོས་པ་ཞིག་ནི། ཁོས་ད་དུང་སྙིང་རྗེ་དང་འཇིགས་སྣང་ཅི་ཡང་
མེད་པར་བེམ་པོའི་མགོ་བཅད་པ་དང་། དེ་རྗེས་བེམ་རོ་དང་བཅས་ཏེ་
ཉེ་འདབས་ཀྱི་བྱང་ཆུབ་ལྗོན་པའི་འོག་ཏུ་སྦས། སུས་ཀྱང་བློ་ངོར་ཤོང་
དཀའ་བ་ཞིག་ལ་གཏུམ་པོ་དེ་ནི་ཡིད་དུ་འོང་བའི་བུ་མོ་དེ་ཡི་ཕུ་བོ་
ཡིན།
སྡིག་ཅན་ཕུ་བོའི་སེམས་སུ “ད་ནི་ཁོ་རང་དངོས་གནས་ཚར་
སོང་བ་ཡིན། ནམ་ཡང་ཕྱིར་ཡོང་མི་སྲིད། ནུ་མོས་ཀྱང་ཁོའི་གནས་
ཚུལ་ང་ལ་མི་འདྲི་ཁོ་ཐག་ཡིན།” ཞེས་འདོད།
ཁོས་བེམ་རོ་སྦས་ཡོད་པའི་ས་ཐོག་ཏུ་སྡོང་ལོ་འགའ་རྐང་བས་
འདེད་ཙམ་བྱས་ཏེ། མུན་ནག་གི་མཚན་ནང་དུ་ཕྱིར་ཡུལ་ལ་ལོག་
བཞིན། སེམས་སུ་རྩུབ་སྤྱོད་འདི་དག་རང་ཉིད་གཅིག་པུ་མ་གཏོགས་
སུས་ཀྱང་ཤེས་མེད་པར་འདོད། དོན་དམ་དུ་སྐབས་དེར་དངོས་གནས་
ཁོ་རང་གཅིག་པུ་ཡུལ་ལ་ལོག་པ་ཞིག་ག་ལ་ཡིན། ཁོ་རང་དགའ་སྣང་
དང་བཅས་ཏེ་ས་སློག་བཞིན་པའི་སྐབས། བདུད་ཆུང་རྒྱ་སེའི་མེ་ཏོག་
ནི་སྟབས་ལེགས་པ་ཞིག་ལ་བྱང་ཆུབ་ལྗོན་པའི་ལོ་མ་ཞིག་དང་མཉམ་
དུ་ཁོའི་མགོ་ཐོག་ཏུ་ལྷུང་། ཕུ་བོ་དེ་ཕྱིར་ཡུལ་ལ་ལོག་སྐབས་མགོ་ལ་
ཞྭ་མོ་ཞིག་གོན་ནས་ཡོང་བ་དང་། ཞྭ་མོའི་ནང་ཧ་ཅང་མུན་ནག་ཡིན་
པས། བདུད་ཆུང་རྒྱ་སེའི་མེ་ཏོག་ནི་ནང་དུ་སྐྲག་ནས་དངངས་འདར་
བྱེད་པ་དང་ལྷན་དུ་སྡིག་ཅན་ཕུ་བོའི་བརྟུལ་ཞུགས་ལ་སེམས་གཏིང་
ནས་ཁོང་ཁྲོ་ལངས།
ནམ་ལངས་མ་ཐག མི་ངན་དེ་ཕྱིར་ཡུལ་ལ་ཐོན། ཁོས་རང་གི་
ཞྭ་ཕུད་བཞིན་ཐད་ཀར་ནུ་མོའི་ཁང་བའི་ནང་དུ་འཛུལ་སོང་། ཡིད་དུ་
འོང་བའི་བུ་མོ་དེ་ནི་བཞད་མ་ཐག་པའི་མེ་ཏོག་ཅིག་དང་ཇི་བཞིན་
གཉིད་ཀྱི་ཞིང་ཁམས་སུ་སྙིང་གི་མཛའ་བོ་དང་ལྷན་དུ་འཛོམས་ཡོད།
སྡིག་ཅན་གྱི་ཕུ་བོ་དེ། གཉིད་དུ་ཡུར་འདུག་པའི་ནུ་མོའི་གམ་དུ་བཅར་
ནས། ལུས་པོ་སྒུར་ཙམ་བྱས་ཏེ་ནུ་མོའི་གདོང་ལ་ལྟ་བཞིན་ངག་ནས་
གདོན་འདྲེ་ཡི་དགོད་སྒྲ་ལྟ་བུ་ཞིག་ངང་གིས་ཤོར། སྐབས་དེར། ཁོའི་
མགོ་ཐོག་གི་ལོ་མ་དེ། གཉིད་འདུག་པའི་བུ་མོའི་ཉལ་ཁྲིའི་སྟེང་དུ་ལྷུང་
བ་དང་། དེ་ནས་བདུད་ཆུང་རྒྱ་སེའི་མེ་ཏོག་ལོ་མའི་སྟེང་ནས་སྒོར་བུད་
པ་དང་། ནམ་ལངས་མ་ཐག་པས་ཡུན་ཙམ་ཞིག་ལ་གཉིད་ཀྱི་བདེ་བ་
ལ་ཆགས་འདོད།
འོན་ཀྱང་བདུད་ཆུང་རྒྱ་སེའི་མེ་ཏོག་སྒོར་བུད་ནས། གཉིད་འདུག་
པའི་བུ་མོའི་རྣ་ནང་དུ་འཛུལ་ཏེ། འཇིགས་གཡའ་ཞིང་བསམ་ཡུལ་
ལས་འདས་པའི་དོན་དག་ཡོད་ཚད། གཉིད་འདུག་པའི་བུ་མོར་རྨི་ལམ་
ཞིག་རྨིས་སུ་བཅུག་པ་ལྟར་བཤད་པ་མ་ཟད། བེམ་རོ་སྦས་ཡོད་སའི་
གནས་དང་། དེ་རུ་སྐྱེས་པའི་བྱང་ཆུབ་ལྗོན་ཤིང་སོགས་ཡོད་ཚད་མོ་ལ་
བཤད།
ཁོས་བཤད་རྒྱུར “ངས་ཁྱོད་ལ་བཤད་པ་དག་རྨི་ལམ་ཞིག་ཡིན་
མིན་ཉལ་ཁྲིའི་སྟེང་གི་ལོ་མ་དེ་ལ་བལྟས་པས་ཆོག” ཟེར།
ཁོ་མོ་གཉིད་ལས་སད་དེ་ཉལ་ཁྲིའི་སྟེང་ལ་བལྟས་ཙ་ན། ཉལ་ཁྲིའི་
སྟེང་དུ་དངོས་གནས་ལོ་མ་ཞིག་འདུག
ཨ་ཤུ་རེ་ཀོ། ད་ནི་ཁོ་མོའི་སེམས་ཀྱི་སྡུག་བསྔལ་ནི་སུས་ཀྱང་
རྟོགས་དཀའ་ཞིང་སུ་ལའང་བརྗོད་མི་ནུས། བདུད་ཆུང་རྒྱ་སེའི་མེ་ཏོག་
དེ་ནམ་རྒྱུན་ལྟར་རྒྱ་སེའི་མེ་ཏོག་དང་མེ་ཏོག་གཞན་པའི་སྟེང་དུ་རྩེད་
འཇོ་ལ་རོལ་ཏེ་བསྡད་ཆོག་མོད། འོན་ཀྱང་ཁོ་རང་སྡུག་བསྔལ་གྱིས་
མནར་བའི་བུ་མོ་དེ་དང་ཁ་འབྲལ་མ་ཕོད་པས། སྒེའུ་ཁུང་མདུན་གྱི་རྒྱ་
སེའི་མེ་ཏོག་གི་སྟེང་དུ་བསྡད་ཡོད་པ་དང་། རྒྱུན་པར་ཉམ་ང་བའི་བུ་
མོ་དེ་ལ་བལྟས་ནས་བསྡད། ཁོའི་ཕུ་བོ་ཁོ་མོའི་གམ་དུ་ཐེངས་འགར་
ཡོང་ཞིང་། དགའ་སྤྲོ་ཚད་མེད་སྐྱེ་བ་དང་ལྷན་དུ་གདུག་རྩུབ་ཡང་ཆེ།
འོན་ཀྱང་ཁོ་མོས་སེམས་ཀྱི་སྡུག་བསྔལ་དེ་ཚིག་གཅིག་ཀྱང་རང་གི་ཕུ་
བོར་བཤད་མི་ཕོད།
རིམ་བཞིན་ས་རུབ་སོང་བས། ཁོ་མོ་ཁ་རོག་གེར་ཁང་བ་ལས་
ཕྱིར་བུད་ནས་ནགས་གསེབ་ཀྱི་བྱང་ཆུབ་ལྗོན་པའི་གམ་དུ་སོང་སྟེ། ཉེ
འཁོར་གྱི་སྡོང་ལོ་དག་ཕྱགས་ནས་རྐོ་བསློགས་ཙམ་བྱས་རྗེས། ཁོ་མོས་
དངོས་སུ་རང་གི་མཛའ་བོའི་བེམ་རོ་མཐོང་བྱུང་། ངུ་འབོད་དང་སེམས་
སྡུག་ཚད་མེད་ཀྱི་ཁྲོད་དུ། ཁོ་མོས་གནམ་རྒན་མར་ཞུ་བ་ཡང་ཡང་
བྱས་ཏེ་རང་ཉིད་ཀྱང་མགྱོགས་པར་ཤི་རུ་འཇུག་དགོས་པའི་རེ་འདུན་
དང་སྨོན་ལམ་བཏབ།
ཁོ་མོས་བེམ་རོ་དེ་ཕྱིར་ཡུལ་དུ་འཁྱེར་འདོད་ཅིང་། འོན་ཀྱང་དེ་
ལྟར་བསྒྲུབ་མ་ཕོད། དེ་ནས་ཁོ་མོས་མིག་བཙུམ་ཞིང་སྐྱ་མདོག་ཏུ་གྱུར་
འདུག་པའི་མགོ་བོ་དེ་ས་ཁ་རུ་བླངས་ནས། འཁྱགས་པས་བསྡམས་
པའི་མཆུ་ཏོ་ཡི་སྟེང་དུ། ཐེ་ཚོམ་ཅི་ཡང་མེད་པར་རང་གི་ཁ་སྦྱར་ཏེ་ངུ་
ཞོར་དུ “ངས་འདི་བདག་གཉེར་བྱེད་རྒྱུ་ཡིན།” ཟེར། དེ་ནས་ཁོ་མོས་
བེམ་རོ་ཕྱིར་ས་འོག་ཏུ་སྦས་ཚར་རྗེས། ནགས་གསེབ་ཀྱི་དྲི་ལྡན་མེ་
ཏོག་ཞིག་གི་ལྕུག་མ་བཅད་དེ། མཛའ་བོའི་མགོ་བོ་དང་བཅས་ཁྱེར་
ནས་ཕྱིར་ཡུལ་ལ་ལོག
ཁོ་མོ་ཕྱིར་ཡུལ་ལ་ལོག་མ་ཐག་ཏུ། མེ་ཏོག་འཛུགས་བྱེད་ཀྱི་རྟེན་
སྡེར་ཆེན་པོ་ཞིག་བཙལ་ཏེ། མགོ་བོ་ནང་དུ་བཞག་པ་དང་། དེའི་ཐོག་
ཏུ་དྲི་ལྡན་མེ་ཏོག་གི་ལྕུག་ཕྲན་དེ་བཙུགས།
“སླར་ཡང་མཇལ། སླར་ཡང་མཇལ།” བདུད་ཆུང་རྒྱ་སེའི་མེ་
ཏོག་གིས་སྐད་དམའ་བའི་ངང་དེ་ལྟར་བཤད་ཀྱིན་ཡོད། ཡིད་སྐྱོ་བའི་
སྣང་ཚུལ་འདི་ལྟ་བུ་ཞིག་བདུད་ཆུང་རྒྱ་སེའི་མེ་ཏོག་གིས་ལྟ་མ་བཟོད་
པས། ཕྱིར་མེ་ཏོག་ལྡུམ་རའི་རྒྱ་སེའི་མེ་ཏོག་ཡོད་སར་འཕུར་སོང་།
འོན་ཀྱང་དེར་ཡོད་པའི་རྒྱ་སེའི་མེ་ཏོག་ཚང་མ་ལྷུང་ཚར་བ་དང་། རྙིད་
ནས་སྐམ་པོར་གྱུར་བའི་ལོ་འདབ་འགའ་ཞིག་ལྗང་མདོག་གི་གཞུང་
རྟའི་ཐོག་ཏུ་ཐུར་དུ་དཔྱངས་པ་ལས་ཅི་ཡང་མེད།
བདུད་ཆུང་རྒྱ་སེའི་མེ་ཏོག་གིས་དངན་པ་ཞིག་འཐེན་ཞོར་དུ “ངོ་
མ་ཡིད་རེ་སྐྱོ། ཅི་འདྲའི་མཚར་སྡུག་ཞིག་ཡིན་ཡང་ཡོད་ཚད་མི་རྟག་
པ་རུ་སྣང་།”
ཁོས་མཇུག་མཐར་རྒྱ་སེའི་མེ་ཏོག་གཞན་ཞིག་བཙལ་ནས་རྙེད་
པ་དང་། དེ་ཡི་མཉེན་ཞིང་འཇམ་པའི་འདབ་མའི་སྟེང་དུ་ངལ་གསོ་
བྱས་ནས་བསྡད།
ཉིན་རྒྱུན་དུ་ཁོ་རང་སྔ་མོར་ཡར་ལངས་ནས་བུ་མོ་ཡོད་སའི་
སྒེའུ་ཁུང་མདུན་གྱི་མེ་ཏོག་གི་སྟེང་དུ་བབས་ཏེ། བུ་མོ་ཡིས་མེ་ཏོག་ལ་
བལྟས་ནས་སྡུག་བསྔལ་གྱི་མིག་ཆུ་འདོན་བཞིན་པ་ལ་བལྟས་འདུག
ཁོ་མོ་ཉིན་རེ་ནས་ཉིན་རེར་ཉམ་ཐག་པར་གྱུར་པ་དང་། མེ་ཏོག་དེ་
ཉིན་རེ་ནས་ཉིན་རེར་ལྗང་ཞིང་མཉེན་པར་གྱུར། ཁོ་མོས་གསར་དུ་སྐྱེ་
བཞིན་པའི་མདོག་དཀར་བོའི་མེ་ཏོག་གི་གང་བུ་དག་ལ་ཁ་སྦྱར་ནས་
བསྡད། སྡིག་ཅན་གྱི་ཕུ་བོ་ཡིས་ཁོ་མོ་དངོས་གནས་སྨྱོས་འདུག་ཅེས་
སྡིགས་དམོད་བྱས་ཏེ། རྒྱུན་པར་མེ་ཏོག་གི་རྟེན་སྡེར་ལ་གཏད་ནས་
མིག་ཆུ་འདོན་པ་ནི་ཅི་ཡིན་པ་མ་ཤེས་མོད།
ཁོས་རྟེན་སྡེར་འདིའི་ནང་དུ་ཡོད་པའི་ས་བོན་དེ་ནི་རང་ཉིད་ཀྱི་
ཁྲག་དྲི་བྲོ་བའི་ལག་ཟུང་གིས་བཟོས་བའི་འབྲས་བུ་ཡིན་པ་ག་ལ་ཤེས།
ཁོ་མོ་མེ་ཏོག་གི་རྟེན་སྡེར་ལ་གཏད་དེ་གཉིད་སོང་བས། བདུད་ཆུང་རྒྱ་
སེའི་མེ་ཏོག་ཁོ་མོའི་རྣ་ནང་དུ་འཛུལ་ཏེ། མཚན་མོ་དེའི་མེ་ཏོག་ལྡིང་
ཀའི་མཛེས་ལྗོངས་དང་རྒྱ་སེའི་མེ་ཏོག་གི་དྲི་བསུང་། བདུད་ཆུང་རྒྱ་
སེའི་མེ་ཏོག་དག་གི་བརྩེ་དུང་སོགས་བརྗོད། ཁོ་མོས་རྨི་ལམ་ཧ་ཅང་
སྐྱིད་པོ་ཞིག་རྨིས་བ་དང་ཚེ་སྲོག་ཀྱང་རྨི་ལམ་དུ་རིམ་གྱིས་བཞུད་སོང་།
ཁོ་མོ་དེ་ལྟར་ལྷིང་འཇགས་ངང་ཤི་སོང་བ་དང་། ནམ་མཁའ་རུ་འཕུར་
ཏེ་རང་གི་མཛའ་བོ་དང་ལྷན་དུ་འཛོམས་བྱུང་།
དྲི་ལྡན་མེ་ཏོག་དེ་ད་ལྟ་ཆེ་ཆུང་སྙོམས་ལ་དཀར་ཞིང་མཛེས་པའི་
མེ་ཏོག་གི་ཆུན་པོས་གཡོགས་ཤིང་། གང་སར་དྲི་ཞིམ་གྱིས་ཁེངས་
འདུག་སྟེ། ད་ལྟ་ཁོ་ཚོས་འདི་དག་གིས་ཤི་བོ་ལ་མྱ་ངན་ཞུ་བ་ལས་
ཐབས་མེད།
ཡིན་ཡང་སྡིག་ཅན་ཕུ་བོས་ཡིད་འོང་གི་མེ་ཏོག་དེ་རྒྱུ་ནོར་དུ་
བསམ་ནས་རང་གི་སྡོད་གནས་སུ་ཁྱེར། མེ་ཏོག་དེ་ཡིད་དུ་འོང་ཞིང་
དྲི་ཞིམ་དང་ལྡན་པ། བལྟས་ཙ་ན་མིའི་སེམས་ཁམས་ཀྱང་གསོ་ཐུབ་
པས། ཁོས་དེ་ཁྱེར་ནས་རང་ཉིད་ཀྱི་ཉལ་ཁྲིའི་གམ་དུ་བཞག བདུད་
ཆུང་རྒྱ་སེའི་མེ་ཏོག་ནི་མེ་ཏོག་དེ་དང་མཉམ་དུ་བསྡད་ཡོད་ཅིང་། ཁོས་
མེ་ཏོག་གི་གང་བུ་རེ་རེ་ནི་རྣམ་ཤེས་ཀྱི་ཕུང་བོ་རེ་ཡིན་པར་རྟོགས་ཏེ།
སྔར་བྱུང་བའི་དོན་དག་ཡོད་ཚད་ཁོ་ཚོར་བཤད།
རྣམ་ཤེས་ཀྱི་ཕུང་བོ་དེ་དག་གིས་ལན་དུ “དོན་དག་དེ་ང་ཚོས་
ཤེས་ཡོད། ང་ཚོས་ཚང་མ་ཤེས་ཡོད། ང་ཚོ་ནི་ཤི་བོའི་ཁ་མིག་ལས་སྐྱེས་
ཡོང་བ་མ་ཡིན་ནམ། ང་ཚོས་ཚང་མ་ཤེས་ཡོད།” ཅེས་ཟེར།
དེ་ནས་ཁོ་ཚོས་ཕན་ཚུན་ལ་རྒྱུན་ལྡན་མ་ཡིན་པའི་རྣམ་འགྱུར་
ཅིག་སྟོན་བཞིན་མཆིས།
བདུད་ཆུང་རྒྱ་སེའི་མེ་ཏོག་གིས་ཅི་ཡང་ཧ་མ་གོ་བར་སེམས་སུ།
ཁོ་ཚོས་འདི་ལྟར་སྣང་མེད་ལ་འཇོག་དོན་ཅི་ཡིན་ནམ་སྙམ་ནས་ཟེའུ་
འབྲུ་ལེན་བཞིན་པའི་བུང་བའི་ཕྱོགས་སུ་འཕུར་བ་དང་། སྡིག་ཅན་ཕུ་
བོའི་རྩུབ་སྤྱོད་དག་བུང་བ་ཚོར་བཤད་རྗེས། བུང་བ་ཚོས་གནས་ཚུལ་
དེ་རྒྱལ་མོར་ཡར་ཞུ་བྱས། དེ་ནས་རྒྱལ་མོས་སང་ཉིན་ཞོགས་པར་མི་
ངན་དེ་གསོད་དགོས་པ་བཀའ་བསྒྲགས་གནང༌།
འོན་ཀྱང་། མཚན་མོ་མི་ངན་དེ་དྲི་ཞིམ་མེ་ཏོག་གི་ལོགས་སུ་
གཉིད་འདུག་སྐབས། རྟེན་སྡེར་ནང་གི་མེ་ཏོག་ཡོད་ཚད་ཁ་བཞད་
པ་དང་། རྣམ་ཤེས་ཀྱི་ཕུང་བོ་དེ་དག་གིས་ལག་ཏུ་དུག་གི་མཚོན་ཆ་
བསྣམས་ནས་མེ་ཏོག་གི་གང་བུ་ལས་ཕྱིར་བུད། ཁོ་ཚོ་བཀོད་བསྒྲིགས་
ཡོད་པ་ལྟར་སྔོན་ལ་ཁོའི་རྣ་ནང་དུ་འཛུལ་ནས་རྨི་ལམ་འཁྲུག་ཏུ་
བཅུག་པ་དང་། དེ་ནས་ཁ་ནང་དུ་འཕུར་ཏེ་དུག་གི་མཚོན་ཆ་བཀོལ་
ནས་ལྕེ་ཐོག་ལ་བསྣུན།
ཁོ་ཚོས “ང་ཚོས་ད་ནི་ཤི་བོ་ལ་དགྲ་ཤ་བླངས་ཟིན།” ཟེར་ཞོར་
དུ་ཕྱིར་དྲི་ཞིམ་མེ་ཏོག་གི་གང་བུའི་ནང་དུ་འཛུལ།
སྔ་མོར་ཁང་བའི་སྒེའུ་ཁུང་ཕྱེ་ཡོད་སྐབས། བདུད་ཆུང་རྒྱ་སེའི་མེ་
ཏོག་དང་བུང་བའི་རྒྱལ་མོ་ཚོགས་དང་བཅས་པ་ནང་དུ་འཕུར་ཡོང་
ནས་མི་ངན་དེ་གསོད་འདོད་པ་ཡིན།
འོན་ཀྱང་ཁོ་སྔ་མོ་ནས་ཤི་འདུག་སྟེ། མི་མང་པོ་ཞིག་ཁོའི་ཉལ་
ཁྲིའི་མཐའ་རུ་སྐོར་ནས་བསྡད་ཡོད། ཚང་མས་བཤད་རྒྱུར “ཁོ་ནི་དྲི་
ཞིམ་མེ་ཏོག་གི་དྲི་མས་བཟི་རུ་བཅུག་ནས་ཤི་སོང་།” ཟེར།
སྐབས་འདིར་བདུད་ཆུང་རྒྱ་སེའི་མེ་ཏོག་གིས་ད་གཟོད་དགྲ་ཤ་
བླངས་ཟིན་པ་ཤེས་ནས་རྒྱལ་མོར་བཤད་པ་ན། བུང་བའི་ཚོགས་དེ་
དགའ་སྤྲོའི་ངང་མེ་ཏོག་གི་རྟེན་སྡེར་ལ་སྐོར་བ་རྒྱག་བཞིན་ཅིས་ཀྱང་
མི་འགྲོ་ཞིང་། མི་ཞིག་གིས་མེ་ཏོག་དེ་སྒོར་ཁྱེར་བཞིན་པའི་སྐབས།
བུང་བ་ཞིག་གིས་མི་དེའི་ལག་པའི་ཐོག་ཏུ་རྡུང་ཙ་ན། མེ་ཏོག་གི་རྟེན་
སྡེར་དེ་ལག་ནས་ཤོར་ཏེ་བཅག་ཟིན།
མི་ཚང་མས་ཐང་གི་མགོ་བོ་དེ་མཐོང་རྗེས། ད་གཟོད་ཉལ་ཁྲིའི་
སྟེང་གི་མི་དེ་ནི་ལག་དམར་ཡིན་པ་ཤེས་སོང་།
བུང་བའི་རྒྱལ་མོས་དགའ་སྤྲོའི་ངང་བར་སྣང་དུ་སྐད་གསང་
མཐོན་པོས་ཤ་འཁོན་བླངས་བའི་གླུ་དེ་ལེན་བཞིན་དུ་བཤད་རྒྱུར།
འཇམ་ཞིང་མཉེན་པའི་མེ་ཏོག་གི་འདབ་མའི་རྒྱབ་རོལ་ཏུ་མི་ཞིག་
ཡོད་དེ། མི་དེ་ཡིས་ནག་ཉེས་ཀྱི་སད་ཁ་འཇོམས་ནུས་ཤིང་། ནག་ཉེས་
མཁན་ལ་ཆད་པའང་གཅོད་ནུས།

ཟངས་ཕག

ཧྥོ་ལུའོ་ལུན་ས་གྲོང་ཁྱེར་གྱི་ཀུང་ཇེའོ་ཆེན་མོའི་སྤྱི་གླིང་དང་
ཐག་ཉེ་སར་སྲང་ལམ་དོག་མོ་ཞིག་ཡོད་པ་དང་། ངས་དེའི་མིང་ལ་པོ་
ཨེར་ཐ་ལུའོ་ས་ཞེས་འབོད་པ་ཡིན། སྲང་ལམ་འདིའི་སྔོ་ཚོད་ཚོང་ར་
ཞིག་གི་མདུན་དུ། སྒྱུ་རྩལ་རང་བཞིན་ལྡན་པའི་ཟངས་ཕག་ཞིག་ཡོད།
སྲོག་ཆགས་འདི་གནས་འདིར་ལོ་མང་བོ་འགོར་ཡོད་པས། སྔོན་ནས་
ཁ་མདོག་ལྗང་ནག་ཅིག་ཏུ་གྱུར་འདུག ཁོའི་ཁ་ནང་ནས་དྭངས་ཤིང་
གཙང་ལ་དྲི་མ་མེད་པའི་ཆུ་ཞིག་རྡོལ་གྱིན་ཡོད། སྣ་མགོ་རུ་འོད་ཅིག་
འཚེར་བཞིན་པ་དེ་ནི། མི་ཞིག་གིས་ཤེད་ཀྱིས་ཕྱིས་ནས་འོད་འཚེར་
དུ་བཅུག་པ་དང་མཚུངས། དོན་དངོས་སུ་ངོ་མ་དེ་འདྲ་ཡིན། བྱིས་པ་
དང་སྤྲང་བོ་མང་བོས་ཉིན་རྒྱུན་སྲོག་ཆགས་དེའི་སྣ་མགོ་ནས་བཟུང་
སྟེ༑ ཁ་སྔུན་དུ་བསྲིངས་ནས་ཆུ་འཐུང་བ་ཡིན། ཁྱེད་ཀྱིས་ལུས་ཕྱེད་
གཅེར་བུ་ཡིན་པའི་བྱིས་པ་ལྷད་མེད་ཅིག་གིས་སྲོག་ཆགས་འདིའི་སྐེ་
རུ་དམ་པོར་འཁྱུད་ནས། དམར་རྐྱང་གི་ཁ་དེ་ཁོའི་སྣ་མགོ་རུ་སྦྱར་ནས་
ཆུ་འཐུང་བའི་སྣང་བརྙན་ཞིག་ཡིད་ལ་འཆར་ནུས་སམ། དེ་ནི་དངོས་
གནས་ཆེས་མཛེས་བའི་རི་མོ་ཞིག་ཡིན།
མི་སུ་ཞིག་ཡིན་རུང་ཧྥོ་ལུའོ་ལུན་ས་རུ་ཐོན་ཚེ། གནས་འདི་
འཚོལ་བ་ནི་ལས་སླ་མོ་ཞིག་ཡིན་ཏེ། རང་ཉིད་ཐོག་མར་འཕྲད་པའི་
སློང་མོ་དག་ལ་དྲིས་པས་ཆོག
འདི་ནི་ཧ་ཅང་གྲང་བའི་དགུན་ཁའི་ས་སྲོས་ཀྱི་དུས་ཤིག་ཡིན། རི་
མགོ་ཁ་བས་གཡོགས་ཤིང་།ཟླ་བ་ནི་སྔར་བཞིན་གསལ་ལེར་ཤར་ཡོད།
ཡོ་རོབ་བྱང་མའི་དགུན་ཁའི་མོག་མོག་གི་ཉི་འོད་དང་སྡུར་བ་བྱེད་མི་
ཆོག་པ་མེད་སྙམ། མིན། དེ་ལས་བཟང་བ་ཡིན། རྒྱུ་མཚན་ནི་འདི་ཡི་
མཁའ་དབུགས་ལས་འོད་འཚེར་སྲིད་དེ། མི་ལ་ཟོར་ཡངས་བའི་ཚོར་
བ་ཞིག་སྟེར་བ་ཡིན། འོན་ཀྱང་ང་ཚོ་ཡོ་རོབ་བྱང་མ་རུ་བསྡད་ཚེ། ངེས་
པར་དུ་གྲང་ངར་ཆེ་ཞིང་སྐྱ་མདོག་ཞ་ཉེ་དང་འདྲ་བའི་རབ་རིབ་ཀྱི་
ནམ་ཟླའི་འོག་ཏུ་འདུག་དགོས།
ཀུང་ཇེའོ་ཡི་ལྡུམ་རའི་ནང་དང་གསོམ་སྡོང་སྐྱེད་ཚལ་གྱི་འོག་
ཏུ༑ རྒྱ་སེའི་མེ་ཏོག་སྟོང་ཕྲག་ལྷག་བཞད་ཡོད་པའི་གནས་དེར། ལྭ་
བ་ཧྲལ་ཧྲུལ་ཅན་གྱི་བྱིས་པ་ཞིག་ཉིན་གང་བོར་ཙོག་ནས་བསྡད་
འདུག ཁོ་ནི་དབྱི་ཐ་ལའི་བསྡུས་རིས་ཤིག་ཡིན་ཞིང་། མཛེས་ཤིང་
ངོ་གདོང་ཧྲིལ་བོར་འཛུམ་བག་གིས་ཁེངས་འདུག འོན་ཀྱང་ཤིན་ཏུ་
དབུལ་ཅིང་ཕོངས་བ་ཞིག་ཏུ་མངོན། ཁོ་རང་དངོས་གནས་ལྟོགས་
སྐོམ་གྱིས་མནར་ཡོད་ནའང་། སུས་ཀྱང་ཁོ་ལ་སྒོར་ཟུར་གཅིག་
ཀྱང་བྱིན་མ་བྱུང་། ས་རུབ་སོང་ཚེ། མེ་ཏོག་ལྡུམ་རའི་སྒོ་རྒྱག་ལ་ཉེ་བས།
དོ་དམ་པས་ཁོ་རང་ཕྱིར་ཕུད། ཁོ་ཡ་ཨེར་ནུ་གཙང་བོའི་ཟམ་ཐོག་ཏུ་
ལངས་ནས། ཡུན་རིང་ཞིག་ལ་བསམ་བློ་གཏོང་བཞིན་བསྡད།
ཁོ་རང་ཟངས་ཕག་གི་སྔུན་དུ་སོང་ནས་པུས་མོ་ཐང་ལ་བཙུགས་ཏེ།
ལག་པ་ཟངས་ཕག་གི་སྐེ་ལ་འཁྱུད་ཅིང་། ཁ་ཆུང་ངུ་དེ་ཟངས་ཕག་གི་
འོད་ཆེམ་ཆེམ་བྱེད་པའི་སྣའི་མགོ་ལ་བསྲིངས་ནས་ཧུབ་ཀྱིས་ཆུ་ཁམ་
གང་འཐུང་། ཉེ་འཁོར་དུ་ལྗོན་ཚལ་གྱི་ལོ་མ་འགའ་དང་ཤིང་འབྲས་ལི་
ཙི་རྡོག་གཉིས་རེ་ཡོད་པ་དེ་ཁོའི་དགུང་ཟས་ཡིན། སྐབས་འདིར་སྲང་
ལམ་དུ་ཁོ་རང་གཅིག་པུ་ལས་མི་གཅིག་ཀྱང་མེད། ཁོ་རང་ཟངས་ཕག་
གི་རྒྱབ་ཏུ་ཞོན་ནས། སྐེད་པ་སྔུན་དུ་སྒུར་ཏེ་སིལ་སིལ་གྱི་སྐྲ་ལོ་ཟངས་
ཕག་གི་མགོ་ཐོག་ནས་ཐུར་དུ་དཔྱངས་ནས་གཉིད་དུ་ཡུར།
ད་ནི་ནམ་གུང་ལ་ཐོན་ཡོད། ཟངས་ཕག་འགུལ་ཙམ་བྱས་ཏེ་
“ལྟས་ངན་ཁྱོད། དམ་པོར་ཞོན། ང་རྒྱུག་གྲབས་ཡོད" ཟེར་བ་
ཁོས་གསལ་བོར་ཐོས། དེ་ནས་ཁོས་དངོས་གནས་ཁོ་རང་འཁུར་ཏེ་
བརྒྱུགས་སོང་། འདི་ནི་ངོ་མ་དགོད་བྲོ་བའི་ལྗོངས་རྒྱུ་ཞིག་ཡིན། ཁོ་
གཉིས་སྔོན་ལ་ཀུང་ཇེའོ་ཆེན་མོའི་སྤྱི་གླིང་དུ་སོང་བ་དང་། ཀུང་ཇེའོ་
ཞོན་འདུག་པའི་ཟངས་བཟོའི་རྟ་ཡིས་སྐད་མཐོན་པོའི་ངང་ཡུད་ཙམ་
ཞིག་ལ་འཚེར། ཁུལ་སྲིད་གཞུང་རྙིང་བའི་སྒོ་ལྡང་གི་ཁུལ་རྟགས་ལས་
འོད་འཕྲོས་ཡོང་བ་དང་། དེ་ནི་འོད་མདངས་རྣམ་པར་བཀྲ་བའི་རི་མོ་
ཞིག་དང་མཚུངས། སྨི་ཁའེ་ལང་ཆི་ལུའོ་ཡི “ཏ་ཝེ་" ཡིས་རྡོ་འཕེན་
མཚོན་ཆ་འཕེན་བཞིན་ཡོད་མོད། དངོས་པོ་འདི་དག་གི་ཁྲོད་དུ་ངོ་
མཚར་བའི་ཚེ་སྲོག་གི་ཁྲག་རྩ་ཞིག་འཕར་ལྡིང་བྱེད་བཞིན་ཡོད་དེ།
ཕོ་ཨེར་ཞིའུ་སི་དང་ས་པི་ཉིའི་མི་ལ་རྡོག་བརྫིས་གཏོང་བཞིན་ཡོད་པ་
མཚོན་པའི་ཟངས་བཟོའི་བརྐོས་རིས་རྙིང་བ་དག་ལ་ཚེ་སྲོག་ཡོད་པ་
ཙམ་ཞིག་མིན་ཏེ། ཡུད་ཙམ་ཞིག་ལ་མཛེས་སྡུག་གི་སྤྱི་གླིང་དུ་འཆི་
བའི་འབོད་སྐད་ལྷང་ལྷང་དུ་གྲགས།
ཟངས་ཕག་དེ་ཝུའུ་ཧྥེ་ཆི་ཕོ་བྲང་འགྲམ་གྱི་གཞུ་དབྱིབས་འགྲོ་
ལམ་དུ་བསྡད་ཡོད་དེ། སྔོན་ཆད་དེ་ནི་སྐུ་དྲག་ཚོའི་རབ་དགའི་རོལ་
རྩེད་དུས་ཆེན་ཚོགས་ས་ཡིན།
ཟངས་ཕག་གིས “དམ་པོར་ཞོན་ཅིག འུ་གཉིས་ཐོག་ཁང་ནང་
དུ་འགྲོ” ཟེར།ལྟས་ངན་དེ་ཡིས་དགའ་བ་དང་འཇིགས་སྣང་བར་ནས་
སྐད་ཆ་གཅིག་ཀྱང་བཤད་མ་ཕོད།
ཁོ་ཚོ་ཚོན་རིས་བར་ཁྱམས་རིང་བོ་ཞིག་གི་ནང་དུ་འཛུལ་བ་
དང་། གནས་འདིར་ཁོ་ལ་གསལ་ཆ་ཡོད། གྱང་ངོས་སུ་ལུས་སྟོད་ཅན་
གྱི་རི་མོ་དང་ལུས་ཧྲིལ་བོའི་རི་མོས་གང་ཡོད། དེ་དག་ཆེས་འོད་སྣང་
ལྡན་པའི་གློག་འོད་ཀྱིས་གསལ་བར་བྱས་ནས་ཉིན་དཀར་དང་འདྲ།
བྱིས་པ་དེ་ཡིས་གནས་འདིའི་མཛེས་ཉམས་ལྡན་པའི་རྣམ་པ་དག་སྔོན་
ཆད་མཐོང་མྱོང་རུང་། ཡིན་ཡང་དགོང་མོ་དེར་དངོས་གནས་སྤྱིར
བཏང་མ་ཡིན་ཞིང་ངོ་མཚར་བའི་རྣམ་པ་ཞིག་མངོན་འདུག
འདི་རུ་སྙིང་རྗེ་བོ་ཡོད་པའི་སྐྱེས་མ་གཅེར་བུ་ཞིག་ལངས་འདུག
ཁོ་མོ་ནི་དེ་འདྲའི་མཛེས་ཤིང་ཡིད་དུ་འོང་བ་ཞིག་སྟེ། རང་བྱུང་ཁམས་
དང་སྒྱུ་རྩལ་བ་གྲགས་ཅན་ཞིག་གིས་མ་གཏོགས་དེ་འདྲའི་མཛེས་
ཉམས་དོད་པོའི་བཟོ་ལྟ་ཞིག་ཐོན་མི་སྲིད། ཁོ་མོའི་མཛེས་པའི་རྐང་
ལག་ནི་བགས་ཀྱིས་འགུལ་བཞིན་ཡོད་པ་དང་། རྐང་འོག་གི་མཚོ་
ཕག་དེ་མཆོང་ལྡིང་བྱེད་བཞིན་ཡོད་མོད། དེ་མིན་མོའི་མིག་ཟུང་ལས་
ནམ་ཡང་ཡལ་མི་སྲིད་པའི་འོད་སྣང་ཞིག་འཕྲོ་སྲིད་དེ། མི་རྣམས་
ཀྱིས་ཁོ་མོ་ལ་མེ་ཏི་ཆི་ཡི “ཝེ་ན་སི” ཞེས་འབོད། ཁོ་མོའི་གཞོགས་
གཉིས་སུ་རྡོ་ཀ་མ་རུའི་བརྐོས་རིས་འགའ་ལངས་ནས་བསྡད་ཡོད། དེ་
ཚོ་ལ་ཚེ་སྲོག་གི་གདོན་འདྲེ་ཡིས་དབང་སྒྱུར་ཡོད་དེ། ཚང་མ་ཡིད་
དུ་འོང་བའི་སྐྱེས་པ་གཅེར་བུ་འགའ་ཡིན་ཞིང་། གཅིག་གིས་རལ་གྲི་
རྡར་བཞིན་ཡོད་པས། ཁོའི་མིང་ལ་རལ་གྲི་བརྡར་མཁན་ཟེར། གཞན་
པ་དག་ནི་དམར་འཛིང་བ་ཏག་ཏག་ཡིན་པས། རལ་གྲི་བརྡར་ནས་
མཛེས་པའི་ལྷ་མོ་དེ་བརྩོན་ལེན་བྱེད་པ་ཡིན།
བྱིས་པ་དེ་སྣང་བརྙན་དེ་འདྲའི་འོག་ཏུ་དངོས་གནས་སྐྱི་གཡའ་
བའི་ཚོར་སྣང་ཞིག་སྦྱིན་པ་དང་། གྱང་ངོས་ནས་འཆར་བའི་འོད་
མདངས་རེ་རེ་ལ་ཚེ་སྲོག་ཡོད་ཅིང་འགུལ་ཡང་ཐུབ། དེང་རབས་ཀྱི་ཝེ་
ན་སིའི་བརྐོས་རིས་ནི་ཤ་ཉམས་རྒྱས་ཤིང་བརྩེ་མདངས་ཆེ་སྟེ། རི་མོ་
བ་ཐི་ཞང་གིས་སྒྱུ་རྩལ་ལས་ཐོན་པ་ཇི་བཞིན་དངོས་གནས་ངོ་མཚར་
བའི་རྣམ་པ་ཞིག་ཡིན། ཁོ་མོའི་འགྲམ་དུ་ཡོད་པ་ནི་བུད་མེད་མཛེས་
མ་གཉིས་ཀྱི་འདྲ་རིས་ཡིན་ཏེ། སྒེག་ཉམས་ལྡན་པའི་ཤ་རྗེན་གྱི་རྐང་
ལག་དེ་མཉེན་པོའི་གདན་སྟེང་དུ་བརྐྱངས་ཡོད། ཁོ་ཚོའི་ནུ་མ་ནི་
སྒང་གཤོངས་ལྟར་འགུལ་བཞིན་ཡོད་ཅིང་། མགོ་བོ་ཡང་འགུལ་ནས་
སིལ་སིལ་གྱི་སྐྲ་ལོ་སྟུག་པོ། ཟླུམ་ཞིང་རྒྱས་བའི་ཕྲག་མགོར་འཕངས་
ནས་བསྡད་ཡོད་པ་དང་། ནག་བེར་བེར་གྱི་མིག་ཟུང་ལས་མེ་ལྟར་ཚ་
བའི་ནང་སེམས་མངོན་ཡོད། ཡིན་ན་ཡང་བརྙན་རིས་གཅིག་ཀྱང་
སྒྲོམ་ནང་ནས་ཕྱི་རུ་འབུད་མི་ནུས། མཛེས་པའི་ལྷ་མོ་དང་དམར་
འཛིང་མཁན། གྲི་བརྡར་མཁན་ཚང་མ་རང་སོར་གནས་པ་དང་། དེ་
ནི་འཕགས་མ་དང་ཡེ་ཤེས་སོགས་ཀྱི་འོད་སྣང་གིས་བཀབ་པ་ཡིན།
མཆོག་ཏུ་གྱུར་བའི་སྐུ་བརྙན་འདི་དག་ནི་དངོས་གནས་བརྙན་རིས་
ཤིག་མིན་ཏེ། དེ་ནི་ལྷ་དངོས་ཡིན།
ཕོ་བྲང་གཅིག་ནས་གཅིག་ཏུ་བརྒྱུད་ཅིང་། དེ་ནི་དངོས་གནས་
བརྗོད་མི་ཚར་བའི་མཛེས་སྡུག་ཅིག་དང་མཚར་སྡུག་ཅིག་ཡིན།
ཟངས་ཕག་ནི་གོམ་པ་གང་རེ་གང་རེ་བྱས་ནས་མཛེས་པའི་འོད་
མདངས་འདི་དག་ལ་བརྒྱུད་པས། ལྟས་ངན་དེ་ཡིས་ལྗོངས་རྣམས་ཡོད་
ཚད་ལ་བལྟས་ཚར། གོང་གི་རི་མོ་དེ་མཇུག་ཏུ་བཤམས་ཡོད་པའི་རི་
མོས་ཟིལ་གྱིས་མནན་ཡོད་ཅིང་། ཡིན་ཡང་རི་མོ་འདི་ནི་ཁོའི་རྣམ་
ཤེས་གསེབ་ནས་གཏིང་ཟབ་པར་རྩ་བ་རྒྱས། དེའི་རྒྱུ་མཚན་ནི་ཁོས་
རི་མོའི་ནང་དུ་བདེ་སྐྱིད་ལྡན་པའི་བྱིས་པ་མང་བོ་ཞིག་མཐོང་བ་མ་
ཟད། ཐེངས་ཤིག་ལ་ཁོས་བྱིས་པ་འདི་དག་ལ་བལྟས་ནས་མགོ་བོ་ལྡེམ་
བཞིན་ཡོད།
མི་མང་བོ་ཞིག་རི་མོ་འདི་ཡི་འགྲམ་ནས་གདེང་འཇོག་དང་དོ་
སྣང་ཅི་ཡང་མི་བྱེད་པར་བུད་འགྲོ། འོན་ཀྱང་རི་མོ་འདི་ནི་སྙན་ངག་
གི་བང་མཛོད་ཅིག་ཡིན་མོད། འདི་ཡིས་སྐྱབས་མགོན་དམྱལ་བར་
འགྲོ་བའང་མཚོན་ཡོད་དེ། ཡིན་ཡང་ཁོའི་མཐའ་སྐོར་གྱི་མི་དེ་དག་ནི་
གནོད་འཚེ་ཐེབས་མཁན་མ་ཡིན་པར་མུ་སྟེགས་པ་ཡིན། རི་མོ་འདི་
ནི་ཧྥོ་ལུའོ་ལུན་སའི་མི་ཨན་ཅི་ཨའོ་ལུའོ•པུའུ་ལུང་ཆེ་ནུ་ཡིས་བྲིས་པ་
ཡིན། དེའི་ནང་གི་ཆེས་མཛེས་པ་ནི་བྱིས་པ་དེ་ཚོའི་གདོང་གི་འཛུམ་
མདངས་ཡིན་ཞིང་། ཁོ་ཚོའི་སེམས་སུ་རང་ཉིད་ལྷ་ཡུལ་དུ་བགྲོད་ཐུབ་
པར་ཡིད་ཆེས་ཡོད་པ་ཡིན། ལྟས་ངན་ཆུང་ཆུང་གཉིས་ཕན་ཚུན་ལ་
འཐམས་ནས་བསྡད་ཡོད་པ་དང་། ད་དུང་གཅིག་གིས་རང་གི་ཞོལ་
དུ་ལངས་ཡོད་པའི་བྱིས་པ་དེར་ལག་བསྲིངས་ནས་བསྡད་དེ། “ཇ་
རང་ལྷ་ཡུལ་ལ་འགྲོ་རྒྱུ་ཡིན།” ཟེར་བ་དང་ཀུན་ནས་མཚུངས། ལོ་
ན་རྒས་པའི་མི་དེ་དག་སོམ་ཉི་རུ་ཚུད་དེ་ལངས་འདུག་ཅིང་། ལ་ལས་
སྨོན་ལམ་འདེབ་བཞིན་ཡོད་པ་དང་ལ་ལས་གནམ་བདག་ཡེ་ཤེས་ཀྱི་
མདུན་ནས་བབ་ཆགས་ཞན་པའི་ངང་མགོ་སྒུར་ནས་བསྡད་ཡོད།
བྱིས་པས་རི་མོ་འདི་ནི་གནས་དེ་རུ་ཡོད་པའི་རི་མོ་ཀུན་ལས་
ཀྱང་རྙིང་བ་ཞིག་ཏུ་རྩིས་ཡོད། སྐབས་དེར་གདངས་དམའ་མོའི་ངང་
དངན་པ་འཐེན་པའི་སྐད་ཅིག་གྲགས་བྱུང་། དེ་ནི་རི་མོ་འདི་ལས་
འབྱིན་པ་ཡིན་ནམ། དེ་མ་ཡིན་པའི་སྲོག་ཆགས་ཤིག་གིས་འབྱིན་པ་
ཡིན། ལྟས་ངན་དེ་ཡིས་འཛུམ་མདངས་ཀྱིས་ཕྱུག་ཡོད་པའི་བྱིས་པ་
དེ་ཚོ་དང་ཁ་གཏད་ནས་ལག་ཟུང་ཡར་བཀྱགས་བྱུང་། དེ་རྗེས་ཟངས་
ཕག་གིས་ཁོ་ཁུར་ནས་སྒོར་བྲོས་པ་དང་། མཚམས་མ་ཆད་པར་
ཡངས་པར་འབྱེད་ཡོད་པའི་སྒོ་ཆེན་གྱི་ཕྱོགས་སུ་བརྒྱུགས།
ལྟས་ངན་དེ་ཡིས “སྙིང་ཉེ་བའི་སྲོག་ཆགས་ཁྱེད་ལ་ཐུགས་རྗེ་
དང་སྨོན་ལམ་སྙིང་ནས་ཞུ།” ཟེར་བཞིན་དུ། ལག་པས་ཟངས་ཕག་གི་
སྒལ་གཞུང་ཐོག་ཏུ་ངང་གིས་རྡེབ་ཙམ་བྱས། དེ་རྗེས་ཟངས་ཕག་གིས་
ཁོ་རང་འཁུར་ནས་ཐོག་ཁང་ལས་མར་བབས།
ཟངས༌ཕག༌གིས “ངས་ཀྱང་ཁྱེད་ལའང་ཐུགས་རྗེ་དང་སྨོན་ལམ་
སྙིང་ནས་ཞུ་དགོས་ཏེ། ཁྱེད་ཀྱིས་ང་ལའང་རོགས་རམ་བྱས་ཟིན།དེའི་རྒྱུ་
མཚན་ནི་གལ་སྲིད་ངའི་རྒྱབ་ཏུ་བྱིས་པ་རྣལ་མ་ཞིག་ཞོན་ཡོད་ཚེ། ང་
ནི་ད་གཟོད་ནུས་ཤུགས་ཡོད་རྒུ་བཏོན་ནས་བརྒྱུགས་ཆོག་སྟེ། དངོས་
གནས་དེ་འདྲ་ཡིན། ང་ད་དུང་འཕགས་མའི་སྒྲོམ་རིས་མདུན་གྱི་གློག་
འོད་འོག་ཏུ་སོང་ཆོག་པ་དང་། ས་ཆ་གང་ལའང་ཁྱེད་རང་ཁྲིད་ནས་
འགྲོ་ཆོག འོན་ཀྱང་འགྲོ་མི་ཐུབ་པའི་གནས་གཅིག་ཡོད་པ་ནི་
ཆོས་ཁང་ཡིན་མོད། ཡིན་ཡང་གལ་སྲིད་ཁྱོད་རང་ངའི་མཐའ་འཁོར
ན་ཡོད་ཚེ། ང་ནི་ཕྱི་རོལ་དུ་ལངས་བསྡད་ནའང་ཡངས་བའི་སྒོ་ཆེན་
བརྒྱུད་ནས་ཆོས་ཁང་ནང་གི་དངོས་པོ་ཚང་མ་མཐོང་ཐུབ། ཁྱེད་རང་
ངའི་རྒྱབ་ནས་མར་འབབ་མི་རུང་། གལ་ཏེ་ཁྱོད་རང་མར་བབས་ཚེ།
ང་རང་མྱུར་དུ་གནས་དེ་ནས་ཤི་འགྲོ་བ་དང་། ཉིན་མོར་ཁྱེད་ཀྱིས་པོ་
ཨེར་ཐ•ལུའོ་ས་ནས་མཐོང་བ་ལྟར་གྱུར་འགྲོ" ཟེར།
ལྟས་ངན་དེ་ཡིས “ངའི་སྙིང་ཉེ་བའི་གྲོགས་པོ་ལགས། ང་ཁྱོད་
དང་ཁ་མི་འབྲལ་ཁོ་ཐག་ཡིན།” ཞེས་བཤད།
དེ་ནས་ཁོ་ཚོ་མགྱོགས་མྱུར་ངང་ཧྥོ་ལུའོ་ལུན་སའི་སྲང་ལམ་
བརྒྱུད་དེ། ཐད་ཀར་ཧྲེང∶ཁོ་ལུའུ་ཚའེ་ཆོས་ཁང་མདུན་གྱི་སྤྱི་གླིང་དུ་
ཐོན།
ཆོས་ཁང་གི་སྒོ་ཆེན་ནི་རང་འགུལ་གྱིས་གཞོགས་གཉིས་སུ་ཕྱེ་
ཞིང་། མཆོད་སྟེགས་སྟེང་གི་གློག་འོད་དེ། ཆོས་ཁང་ཕྱི་རོལ་གྱི་ཞི་ཞིང་
འཇགས་པའི་སྤྱི་གླིང་དུ་འཕྲོས་སོང་།
ཆོས་ཁང་གི་གཡོན་ངོས་ཀྱི་བང་སོའི་རྡོ་རིང་ཞིག་གི་སྟེང་ནས་
ཁྱད་མཚར་བའི་བཀྲག་མདངས་ཤིག་འཚེར་བ་དང་། བགྲང་གིས་མི་
ལང་བའི་སྐར་ཚོགས་ཀྱིས་རྡོ་རིང་གི་མཐའ་འཁོར་ནས་འོད་ཀྱི་གོང་བུ་
ཞིག་གྲུབ། རྡོ་རིང་སྟེང་གི་བརྐོས་ཡིག་ཅིག་ལས་འོད་འཕྲོས་ཤིང་། ལྗང་
མདོག་གི་རྒྱབ་ལྗོངས་སྟེང་གི་ཐེམ་སྐས་དམར་པོ་ལས་མེ་ལྕེ་དང་འདྲ་
བའི་འོད་ཟེར་ཅིག་འཕྲོས་ཡོང་། མ་གཞི་དེ་ནི་ཅ་ལི་ལུའེ་ཡི་བང་སོ་
ཡིན་ཏེ། བབ་ཆགས་ཤིང་ཧ་ཅང་སྤྱིར་བཏང་གི་བང་སོ་ཞིག་ཏུ་མངོན་
ཡོད། ཡིན་ཡང་ལྗང་མདོག་གི་ས་གཞིའི་སྟེང་གི་ཐེམ་སྐས་དམར་བོ་
དེ་ལ་དོན་སྙིང་ངེས་ཅན་ཞིག་ཡོད་མོད། དེ་ཡིས་སྒྱུ་རྩལ་མཚོན་པ་
འདྲ། དེའི་རྒྱུ་མཚན་ནི་སྒྱུ་རྩལ་གྱི་ལམ་བུ་ནི་ནམ་ཡང་དྲག་ཏུ་ཚ་བའི་
གནམ་སྐས་ལ་འཛེག་ནས་འགྲོ་དགོས་ཏེ། སྒྱུ་རྩལ་རིག་པའི་ལུང་སྟོན་
མཁན་ཚང་མ་ནི་སྒྱུ་རྩལ་བ་དབྱི་ལི་ཡ་དང་ཇི་བཞིན་གནམ་ལ་དྲངས་
སོང་།
ཆོས་ཁང་གི་གཡས་ཕྱོགས་སུ་གང་སར་མེ་ཏོག་གི་རི་མོ་བརྐོས་
པའི་དུར་སྒམ་གྱིས་ཁེངས་ཡོད་ཅིང༌། དེའི་སྟེང་གི་གཟུགས་ཕྱེད་འདྲ་
པར་རེ་རེ་ལ་ཚེ་སྲོག་ལྡན་པ་དང་འདྲ། འདི་རུ་སྨི་ཁའེ་ལང་ཆི་ལུའོ་
ཡི་སྐུ་པར་སྦྱར་ཡོད་པ་དང་། དེ་རུ་མགོ་ལ་གཟི་བརྗིད་ཀྱི་ཅོད་པན་
བསྣུབས་པའི་ཏན་ཏིང་དང་ཨ་ཨེར་ཧྥེ་ཨའེ་ལི། མ་ཅི་ཡ་ཧྥེ་ལི་སོགས
ཀྱི་སྐུ་པར་སྦྱར་ཡོད། དེའི་རྒྱུ་མཚན་ནི་འདི་རུ་དབྱི་ཐ་ལིའི་གཟི་འོད་
འབར་བར་བྱེད་པའི་རླབས་ཆེན་གྱི་མི་སྣ་དག་གཟིམས་ཡོད། འདི་ནི་
ཧ་ཅང་རྒྱས་ཉམས་ལྡན་པའི་ཆོས་ཁང་ཞིག་ཡིན་པ་དང་། ཧྥོ་ལུའོ་ལུན་
ས་ཡི་རྡོ་ཀ་མ་རུའི་ཆོས་ཁང་ལས་ཀྱང་མཛེས་ཉམས་ཀྱིས་ཕྱུག་ཡོད།
འོན་ཀྱང་དེ་འདྲའི་རྒྱ་ཆེ་བ་ཞིག་མིན་ནོ། །
རྡོ་ཀ་མ་རུའི་སྟེང་དུ་བརྐོས་ཡོད་པའི་གྱོན་ཆས་དེ་དག་ནི་ལྷབ་
ལྷུབ་ཏུ་བསྐྱོད་བཞིན་ཡོད་པ་དང་མཚུངས་ཤིང་། འཇིགས་ཆེ་བའི་
བརྐོས་རིས་དག་གི་མགོ་བོའང་ཡར་རྒྱས་ཡོད་པ་དང་མཚུངས་ཏེ།
མུན་ནག་ཁྲོད་གླུ་སྐད་དང་དབྱངས་རྟ་ལ་འགྲོགས་ནས་འོད་མདངས་
རབ་ཏུ་འཚེར་བའི་མཆོད་སྟེགས་ཀྱི་ཕྱོགས་སུ་ཅེར་འདུག འདི་རུ་ལྭ་
དཀར་བོ་གྱོན་པའི་བྱིས་པ་འགའ་ཡིས་ལྕགས་ཀྱི་སྤོས་ཕོར་རེ་བཟུང་
ནས་བསྡད་ཡོད་ཅིང་། སྤོས་ཀྱི་དྲི་ངད་ནི་ཆོས་ཁང་ནས་ཕྱི་རོལ་གྱི་
ཡངས་པའི་སྤྱི་གླིང་དུ་ཁྱབ་སོང་།
བྱིས་པ་འདི་ཡིས་ལམ་ལམ་དུ་འཚེར་བའི་འོད་སྣང་གི་ཕྱོགས་སུ་
ལག་པ་གཡུགས་པ་དང་ལྷན་དུ། རྒྱུག་བཞིན་པའི་ཟངས་ཕག་ལ་དམ་
པོར་འཇར་ནས་བསྡད། ཁོས་ཆོས་ཁང་གི་སྒོ་འབྱེད་བཞིན་པའི་སྐབས་
སུ་ཙག་སྒྲ་ཞིག་གྲགས་པ་དང་། དེ་དང་ལྷན་དུ་ཅི་ཡིན་མ་ཤེས་པར་
ཁོག་འདར་ཞིག་རྒྱབ་རྗེས་རྨི་ལམ་ལས་སད།
ནངས་མོར་སླེབས་འདུག ཁོ་རང་སྔར་བཞིན་ཟངས་ཕག་གི་རྒྱབ་
ཏུ་ཞོན་ནས་མར་ལྷུང་ལ་ཁད་བྱས་ཏེ་བསྡད་ཡོད། ཕག་དེ་ད་དུང་རྒྱུག་
གྲབས་ཡོད་པའི་ངང་ཚུལ་ཞིག་བསྟན་ནས་པོ་ཨེར་ཐ•ལུའོ་ས་ཡི་
གནས་དེ་རུ་ལངས་འདུག
བྱིས་པས “ཨ་མ།” ཞེས་བའི་མིང་དེ་ཡིད་ལ་དྲན་ཚེ། སེམས་
ལ་འཇིགས་སྣང་དང་འདར་ཤང་ཤང་བྱེད་སྲིད། མོས་ཁ་སང་ཁོ་རང་ཕྱི་
རུ་སོང་སྟེ་སྒོར་མོ་འགའ་སློང་ཤོག་ཅེས་བཤད་ཡོད་མོད། འོན་ཀྱང་ད་
ལྟ་ཁོའི་ལག་ལ་སྒོར་རྡོག་གཅིག་ཀྱང་ཐོབ་མེད་པ་མ་ཟད།ལྟོགས་སྐོམ་
གྱིས་མནར་ནས་ཕྱིར་ཁྱིམ་ལ་ཡང་འགྲོ་དཀའ་བར་གྱུར་འདུག ཁོས་
ཡང་བསྐྱར་ཟངས་ཕག་གི་སྐེ་ལ་འཁྱུད་ཏེ་སྣ་མགོ་རུ་འོ་ཞིག་བྱས་པ་
དང་། མགོ་བོ་ལྡེམ་ལྡེམ་ཞིག་བྱས་རྗེས་ཕྱིར་སོང་།
དེ་ནས་ཁོ་རང་སྲང་ལམ་དོག་མོ་ཞིག་གི་ནང་དུ་སོང་བ་དང་།
སྲང་ལམ་ཧ་ཅང་དོག་ཅིང་ཆུང་བས་བོང་བུ་ཞིག་མ་གཏོགས་བགྲོད་
མི་ཐུབ་པར་སྣང་། ལྕགས་ལེབ་ཀྱིས་བཏུམས་པའི་སྒོ་ཆེན་ཞིག་ཅུང་
ཙམ་ཕྱེ་ཡོད་དེ། ཁོ་རང་ནང་དུ་སོང་སྟེ་གྱོ་མག་གི་ཐེམ་སྐས་ཤིག་ཡོད་
པ་དེའི་ཐོག་ཏུ་ཡར་འགོས་ནས་སོང་། ཐེམ་སྐས་ཀྱི་གཞོགས་གཉིས་
ནི་ནག་ནོག་གི་དྲི་མས་མི་གཙང་བར་བཟོས་ཡོད་ཅིང་། འཇམ་མཉེན་
ཁོ་གྱི་ཐག་པ་ཞིག་ཕར་ཚུར་ལ་འཐེན་ནས་སྒྲོམ་སྐྱོར་དུ་སྤྱད་ཡོད།
རང་ཐད་ཀར་ལྭ་ཧྲལ་ཧྲུལ་ཅིག་སྐེམ་ཡོད་པའི་ཉི་ཁྱམས་ཀྱི་ཕྱོགས་
སུ་འགོས་ནས་སོང་བ་དང་། དེ་ནས་ཡང་སྐས་ཐེམ་བརྒྱུད་ནས་འོག་
གི་ལྷས་ར་རུ་སོང་། དེ་རུ་ཁྲོམ་པ་ཞིག་བརྐོས་ཡོད། ལྕགས་སྐུད་མང་
པོ་ཞིག་ཁྲོམ་པ་འདི་བརྒྱུད་ནས་ཐོག་རིམ་རེ་རེ་ལ་སྐྱེལ་བ་ཡིན། ཆུ་
སྐྱེལ་ཟོ་བ་མང་བོ་ཞིག་སྟར་བསྒྲིགས་ཏེ་མར་འཕྱངས་ནས་བཞག་
ཡོད། ཐུར་དུ་དཔྱངས་ཡོད་པའི་ཆུ་ཟོ་དག་ཕར་གཡོ་ཚུར་གཡོ་བྱས་
ནས་ཆུ་བྱོས་ནས། ལྷས་རའི་ནང་བརླན་པར་བཟོས་ཡོད། དེ་མིན་གྱོ་
མག་གི་སྐས་ཐེམ་ཞིག་ཐོག་ཁང་གི་རྩེ་མོའི་བར་དུ་ལས་བཞིན་ཡོད།
ཨུ་རུ་སུའི་ཆུ་བ་གཉིས་དགའ་ལྷང་ལྷང་ངང་སྐས་ཐེམ་ཐོག་ནས་མར་
ཡོང་བཞིན་ཡོད་དེ། སྙིང་རྗེ་བོ་ཡོད་པའི་བྱིས་པ་དེར་གདོང་ཐུག་ཅིག་
བརྒྱབས་ནས་ཁོ་རང་འགྱེལ་ལ་ཁད་བཟོས། ཁོ་ཚོ་ཞག་གང་བོར་རོལ་
རྩེད་དུས་ཆེན་ལ་རོལ་རྗེས། ཕྱིར་གྲུ་ཐོག་ཏུ་འགྲོ་བཞིན་ཡོད་མོད།
ན་ཆེ་ཞིང་ནག་སྣུམ་གྱི་སྐྲ་ལོ་ཅན་གྱི་བུད་མེད་ཚོན་པོ་ཞིག་གིས་ཁོ་
ཚོ་ཐོག་ཁང་འོག་ཏུ་སྐྱེལ།
ཁོ་མོས་བྱིས་པ་དེར “ཁྱེད་ཀྱིས་ཅི་ཞིག་ཁྱེར་ནས་ཡོང་ཡོད།” ཅེས་
དྲིས།ས་
ཁོས་ཞུ་བ་བྱེད་བཞིན “ཁྱེད་རང་ཁོང་ཁྲོ་མ་ལངས། ངའི་ལག་ལ་ཅི་
ཡང་མ་ཡོང་ཐལ། དངོས་པོ་ཅི་ཡང་སྟོན་རྒྱུ་མེད།” ཟེར་ནས་ཨ་མའི་ལྭ་
བའི་ཐོག་ཏུ་འཇར་ནས་བསྡད།
ཁོ་གཉིས་ཁང་བ་ཆུང་ཆུང་ཞིག་གི་ནང་དུ་སོང་བ་དང་། དེ་རུ་
བྱུང་བའི་དོན་དག་ཡོད་ཚད། ངས་ཞིབ་ཏུ་འབྲི་མི་འདོད་དེ། ངས་དོན་
དག་གཅིག་བཤད་འདོད་པ་ནི། ཁང་བ་དེ་ཡི་ནང་དུ་ལག་ཏུ་བཟུང་
ཆོག་པའི་ཕོར་བ་ཆུང་ཆུང་ཞིག་ཡོད་ཅིང་། དེའི་ནང་དུ་སོལ་བ་སྤུངས་
ནས་བཞག་ཡོད། དེའི་མིང་ལ “མ་ལི་ཏུའོ།” ཟེར། ཁོ་མོས་ཕོར་བ་དེ་
པང་དུ་བཟུང་ནས་རང་གི་ལག་པ་དྲོན་པོར་བཟོ་བ་དང་། དེ་རྗེས་མོས་
གྲུ་མོ་ཡིས་བྱིས་པ་དེ་ལ་ཤེད་ཀྱིས་ཕར་དེད་ནས “ཁྱེད་ཀྱིས་སྒོར་རྡོག་
འགའ་ཡང་ཁྱེར་ཡོང་མེད་དམ།” ཟེར།
བྱིས་པ་དེ་ངུ་བཞིན་ཡོད་པ་དང་ཁོ་མོས་རྡོག་ཐོས་འགའ་
བརྒྱབས་རྗེས།ཁོ་རང་སྔར་ལས་ཀྱང་དྲག་ཏུ་ངུས་བྱུང་།
ཁོ་མོས “ཁ་རོག་སྡོད་ཅིག དེ་མིན་ན་ངས་ཁྱེད་ཀྱི་མགོའང་
གཅོག་ངེས།” ཟེར་བཞིན་དུ། པང་གི་མེ་བླུགས་ཡོད་པའི་ཕོར་བ་དེ་
བླངས་ནས་བྱིས་པའི་ཐོག་ལ་འཕངས། བྱིས་པ་དེ་ཡིས་སྐད་ཅོར་ཅིག་
བརྒྱབས་ནས་ཐང་ལ་འགྱེལ་སོང་། སྐབས་དེར་ཁྱིམ་མཚེས་ཀྱི་བུད་
མེད་ཅིག་ནང་དུ་ཐོན་པ་དང་། མོས་ཀྱང་ལག་ཏུ་ཕོར་བ་ཞིག་བཟུང་
ཡོད།
“ཧྥེ་ལི་ཅི་ཏ། ཡང་ཁྱེད་ཀྱིས་རང་གི་བྱིས་པ་ལ་ཅི་བྱེད་ཀྱིན་ཡོད། ”
ཧྥེ་ལི་ཅི་ཏས “ཁོ་རང་ངའི་བྱིས་པ་ཡིན། ངས་ཅི་བྱེད་འདོད་ན་
རང་དབང་ཡིན་ཏེ། གཅར་ནས་བསད་ཀྱང་ཆོག དེ་མིན་ཁྱོད་ཀྱང་
བསད་ཆོག ཅ་ཉི་ན།” ཞེས་གདུག་རྩུབ་ཀྱི་ངང་ནས་བཤད།
དེ་ནས་མོས་ཕོར་བ་ལག་ཏུ་བཟུང་བ་དང་། ཅ་ཉི་ན་ཡིས་ཀྱང་
ཕོར་བ་ཡར་བཀྱགས་ནས་གྲ་བསྒྲིགས་བྱས་ཏེ་བསྡད། ཕོར་བ་གཉིས་
ཕར་ཚུར་ལ་རྒྱག་རེས་བྱས་ནས་གང་སར་ཆག་རོ་ཡིས་ཁེངས་འདུག་
པ་དང་། བྱིས་པ་དེ་སྐབས་དེར་བསྟུན་ནས་སྒོར་བྲོས་སོང་། སྙིང་རྗེ་
བའི་བྱིས་པ་དེ་མཚམས་མ་ཆད་པར་བརྒྱུགས་ཏེ་དབུགས་ཀྱང་ལེན་
དཀའ་བར་གྱུར། ཁོ་རང་སྔོན་གྱི་ཆོས་ཁང་གི་མདུན་ནས་བསྡད་ཅིང་།
མཚན་མོ་དེར་ཆོས་ཁང་གི་སྒོ་ནི་ཁོའི་ཆེད་དུ་ཕྱེས་ཡོད། ཁོ་རང་ནང་
དུ་སོང་བ་ན་ཡོད་ཚད་ལ་འོད་མདངས་འཕྲོས་བྱུང་། ཁོ་རང་གཡས་
ཕྱོགས་ཀྱི་དུར་སའི་སྔུན་ནས་པུས་མོ་སར་བཙུགས་ཏེ་སྡུག་བསྔལ་
གྱིས་མ་བཟོད་པར་ཤེད་ཀྱིས་ངུས། འདི་ནི་སྨི་ཁའེ་ལང་ཆི་ལི་ཡི་བང་
སོ་ཡིན། དེ་རུ་ཡོད་པའི་མི་ཚང་མ་བྱིས་པའི་མདུན་ནས་ཡར་འགྲོ་
མར་འོང་བྱེད་ཅིང་། སུས་ཀྱང་ཁོ་ལ་ཁ་ཡ་མ་བྱས་མོད། ལོ་ན་བགྲེས་
པའི་གྲོང་མི་རྒན་པ་ཞིག་ཁོའི་མདུན་ནས་འགྲོ་མཚམས་བཞག་པ་
དང་། ཁོ་ལ་ངང་གིས་བལྟ་ཙམ་བྱས་རྗེས་བུད་སོང་།
ལྟོགས་སྐོམ་གྱིས་མནར་བའི་བྱིས་པ་འདི་ད་ལྟ་ནད་ཀྱིས་བཟུང་
ནས་ལུས་ཤུགས་ཡོད་ཚད་ཉམས་པར་གྱུར་ཡོད། ཁོས་ལུས་ཤུགས་
ཡོད་རྒུ་བཏོན་ནས་གྱང་ངོས་དང་རྡོ་ཀ་མ་རུ་ལ་འཇར་ཏེ་དུར་བྱང་གི་
བར་མཚམས་ཀྱི་གྲུ་ཟུར་ཞིག་ཏུ་གཉིད་ནས་བསྡད། དེ་དུས་ས་སྲོས་ལ་
སླེབས་ལ་ཉེ། མི་ཞིག་གིས་ཁོ་རང་ཡར་འཐེན་ཙམ་བྱས་པ་ན། ཁོ་རང་
གཉིད་ལས་སད་བྱུང་། མ་གཞི་གྲོང་མི་རྒན་པ་དེ། ད་ལྟ་ཁོའི་མདུན་དུ་
ལངས་ནས་བསྡད་ཡོད།
“ཁྱོད་ལ་ནད་ཕོག་པ་ཡིན་ནམ། ཁྱེད་ཀྱི་ཡུལ་གང་ན་ཡོད། ཁྱོད་
འདི་ནས་ཉིན་གང་བོར་བསྡད་པ་ཡིན་ནམ” ཞེས་བྱིས་པ་ལ་འདྲི་
ཚིག་གང་མང་ཞིག་དྲིས།
ཁོས་ཇི་མ་ཇི་བཞིན་དུ་ལན་བཏབ་རྗེས། བགྲེས་པོས་ཁོ་རང་ཁྲིད་
ནས་ཉེ་འཁོར་གྱི་དབེན་ཞིང་འཇགས་པའི་སྲང་ལམ་ཁྲོད་ཀྱི་ཁང་བ་
ཆུང་ཆུང་ཞིག་གི་ནང་དུ་སོང་བ་དང་། དེ་ནས་ཁོ་གཉིས་ལག་ཤུབས་
བཟོ་གྲྭ་ཞིག་གི་ནང་དུ་ཐོན་བྱུང་། ཁོ་ཚོ་ནང་དུ་ཡོང་སྐབས། སྐྱེས་མ་
ཞིག་གིས་འཚེམ་འཁོར་སྐོར་ནས་བཟོ་བྱེད་བཞིན་ཡོད་པ་དང་། དེ་རུ་
ལུས་སྤུ་ཚང་མ་དེད་ནས་རྗེན་པོར་གྱུར་ཡོད་པའི་ཁྱི་ཕྲུག་ཅིག་ཡོད། མི་
ཚང་མས་ཁྱི་ཕྲུག་དེ་ཡི་དམར་རྐྱང་གི་སྐྱི་པགས་མཐོང་ཐུབ་པ་དང་། ཁོ་
རང་དགའ་བའི་རྣམ་པས་བྱིས་པའི་མདུན་དུ་ཕར་ལོག་ཚུར་ལོག་བྱེད་
བཞིན་ཡོད།
སྐྱེས་མས “རྣམ་དག་ཟོལ་མེད་ཀྱི་སྲོག་ཆགས་འདི་གཉིས་
ཀྱིས་མྱུར་དུ་ཕན་ཚུན་ལ་ངོ་ཤེས་འགྲོ་ངེས་ཡིན”ཟེར་ནས། ཁོ་མོས་
བྱམས་བརྩེ་ལྡན་པའི་ངང་ནས་བྱིས་པ་དང་ཁྱི་ཕྲུག་གཉིས་ཀྱི་མགོ་
ལ་བྱིལ་བྱིལ་བྱས། བྱམས་སེམས་ཅན་གྱི་རྒན་རྒོན་འདི་གཉིས་ཀྱིས་
བྱིས་པ་དེར་བཟའ་ཆས་དང་བཏུང་བྱ་རེ་བྱིན་པ་མ་ཟད། ཞག་གཅིག་
ལ་གནས་ཚང་བཏང་བ་དང་། ཕྱི་ཉིན་ཆིའུ་སའེ་པི་བྱིས་པའི་ཨ་མའི་
མདུན་དུ་སོང་ནས་གསལ་བཤད་བྱེད་རྒྱུ་ཐག་བཅད། ཁོ་རང་ཐབས་
ཆག་གི་ཉལ་ཁྲི་ཆུང་ཆུང་ཞིག་གི་སྟེང་ནས་གཉིད་དུ་བཅུག་པ་དང་།
ཡིན་ཡང་རྒྱུན་པར་རྡོ་ལེབ་དང་ཐང་ངོས་སུ་ཉལ་ནས་གོམས་ལོབས་
སུ་གྱུར་ཡོད་པའི་མི་ཞིག་ལ་མཚོན་ན། དེ་ནི་དངོས་གནས་བདེ་སྐྱིད་
ཅིག་ཏུ་སྣང་ངོ་། །ཁོ་རང་གཉིད་སྐྱིད་པོ་ཞིག་ལོག་འདུག་སྟེ། རྨི་ལམ་དུ་
ཟངས་ཕག་དང་མཛེས་པའི་རི་མོ་དེ་དག་འཆར་ནས་བསྡད་ཡོད།
ཕྱི་ཉིན་ཞོགས་པར་ཆིའུ་སའེ་པི་ཕྱི་ལ་བུད་སོང་། སྙིང་རྗེ་བའི་བྱིས་
པ་དེ་ཡིས་ཅི་མི་སྙམ་པར་སེམས་སྡུག་བྱེད་ཀྱིན་ཡོད་མོད། མ་གཞི་
ཁོས་ཆིའུ་སའེ་པི་ཡིས་ཁོ་རང་ཕྱིར་རང་གི་ཨ་མ་ལ་སྤྲོད་རྒྱུ་ཡིན་པ་
ཤེས་ཡོད་པས་ཡིན། དེ་ནས་ཁོ་རང་ངུ་བཞིན་དུ་སྤྲོ་སྐྱིད་ཀྱིས་ཁེངས་
འདུག་པའི་ཁྱི་ཕྲུག་དེར་འོ་བྱས་ནས་བསྡད། བུད་མེད་དེ་ཡིས་མགོ་བོ་
ལྡེམ་ལྡེམ་བྱེད་བཞིན་ཡོད་པ་དང་། ཕལ་ཆེར་ཁོ་གཉིས་ཀྱི་སྤྱོད་སྟངས་
ལ་འཐད་ཀྱིན་ཡོད་པ་འདྲ།
ཆིའུ་སའེ་པིས་དོན་ངོ་མར་གནས་ཚུལ་ཅི་ཞིག་ཁྱེར་ཡོང་བ་
ཡིན་ནམ། ཁོས་རང་གི་ལྕམ་མོར་ཡུན་རིང་ཞིག་ལ་ཁ་བརྡ་བྱེད་
བཞིན་ཡོད་དེ། ལྕམ་མོས་ཡང་ནས་ཡང་དུ་མགོ་བོ་ལྡེམ་ནས་བྱིས་
པའི་མགོ་ལ་བྱིལ་བྱིལ་བྱེད་བཞིན་ཡོད།
མོས “ཁོ་ཞི་བྱིས་པ་སྙིང་རྗེ་བོ་ཞིག་ཡིན་ཏེ། ཁོ་རང་ཁྱེད་དང་འདྲ་
བར་འཇོན་ཐང་ལྡན་པའི་ལག་ཤུབས་བཟོ་ལས་པ་ཞིག་ཏུ་འགྱུར་ངེས་
ཡིན། ལྟོས་དང་། ཁོ་ལ་དེ་འདྲའི་ཞིབ་ཅིང་ཕྲ་བའི་མཛུབ་མོ་ཞིག་ཡོད་
དེ༑ འཕགས་མས་ཁོ་རང་མཆོག་ཏུ་གྱུར་བའི་ལག་ཤུབས་བཟོ་ལས་པ་
ཞིག་ཏུ་འགྱུར་ཏུ་འཇུག་ངེས་ཡིན།”
དེ་ནས་བཟུང་བྱིས་པ་དེ་ཁོ་ཚོའི་ཁྱིམ་ནས་བསྡད་པ་དང་། བུད་
མེད་ཀྱིས་ཁོ་ལ་ལག་ཤུབས་འཚེམ་བཟོ་བྱེད་སྲོལ་ཁྲིད། ཁོའི་བཟའ་
བཏུང་དང་འདུག་གནས་སོགས་ལ་དངོས་གནས་འགྱུར་ལྡོག་ཆེན་པོ་
བྱུང་བ་དང་། ད་དུང “མཛེས་མ” སྟེ། ཁྱི་ཕྲུག་དེ་དང་མཉམ་དུ་རྩེད་
མོ་དང་སྤྲོ་སྐྱིད་ལ་རོལ་ནས་བསྡད། འོན་ཀྱང་བུད་མེད་དེ་ཡིས་ཁོ་ལ་
འཇིགས་སྐུལ་དང་སྡིགས་མོ་གང་མང་ཞིག་གཏོང་བཞིན་ཡོད་པས།
སྡུག་བསྔལ་གྱིས་མནར་བའི་བྱིས་པའི་སེམས་ལ་རྨ་ཁ་མི་ཉུང་བ་ཞིག་
བཟོས། ཁོ་རང་ཁང་བ་ཆུང་ཆུང་དེའི་ནང་དུ་གྲགས་འགུལ་ཇི་ཡང་
མེད་པར་བསྡད་པ་དང་། གཉིད་མ་ཡོང་བར་སྔོན་དུས་ཀྱི་ཟངས་ཕག་
དེ་སེམས་ལ་དྲན་ནས་བསྡད། སྐབས་དེར་ཁོས་ཕྱི་རོལ་དུ “པུའུ་ཏ།
པུའུ་ཏ། ”ཞེས་བའི་སྒྲ་ཞིག་ཐོས། ཁོས་དེ་ནི་ཟངས་ཕག་ཡིན་པ་གསལ་
ཐག་ཆོད་དེ།སྒེའུ་ཁུང་ཁ་རུ་འགོས་ནས་བལྟས་པ་ན་ཅི་ཡང་མཐོང་མ་
བྱུང་།
ཕྱི་ཉིན་སྔ་མོར་བུད་མེད་ཀྱིས་བྱིས་པར “སྐུ་ཞབས་ཀྱི་འདོག་
རྒྱུའི་སྒམ་ཁྱེར་རོགས།” ཅེས་བཤད། སྐབས་དེར་ཁྱིམ་མཚེས་ལས་ན་
སོ་དར་ལ་བབས་པའི་རི་མོ་བ་ཞིག་སྒོར་ཡོང་བ་དང་། ལག་ཏུ་འདོག་
རྒྱུའི་སྒམ་ཆུང་དང་རས་ཡུག་ཅིག་ཁྱེར་ནས་བུད་སོང་།
བྱིས་པས་ཚོན་སྒམ་ཁྱེར་ཏེ་རི་མོ་བ་དང་འགྲོགས་ནས་མཛེས་
རྩལ་བཤམས་སྟོན་ཁང་དུ་སོང་བ་དང་། ཐོག་ཁང་རེ་རེའི་ཐོག་ཏུ་
འགོས་ནས་སོང་། དུས་དེར་ཁོ་རང་ཟངས་ཕག་དང་མཉམ་དུ་ཡོང་མྱོང་
པས་གནས་འདི་ལ་གསལ་ཆ་ཆེའོ། ། ཁོས་འདྲ་པར་དང་རི་མོ་དེ་དག་
ཚང་མ་རེ་རེ་ནས་ཤེས་པ་ཡིན། ཁོས་ཡིད་དུ་འོང་བའི་རྡོ་ཀ་མ་རུ་པ་
ཡིས་བརྐོས་ཡོད་པའི་ཝེ་ན་སི་དང་ཚོན་མདངས་ཀྱིས་གསོན་ཉམས་
ལྡན་པར་བྲིས་ཡོད་པའི་ཝེ་ན་སི། ད་དུང་འཕགས་མ་དང་དཀོན་
མཆོག འཕགས་པ་ཡུའེ་ཧན་སོགས་མཐོང་།
ཁོ་ཚོ་པུའུ་ལུང་ཆེ་ནུ་ཡིས་བྲིས་པའི་རི་མོའི་མདུན་དུ་སྒྲ་ཙམ་མི་
འབྱིན་པར་ལངས་འདུག རི་མོ་འདིའི་ནང་དུ་ཡེ་ཤེས་མི་ཡུལ་དུ་བྱོན་
ཡོད་ཅིང༌། ཁོའི་མཐའ་རུ་སྐོར་ཡོད་པའི་བྱིས་པ་ཚོས་འཛུམ་མུལ་མུལ་
བྱེད་བཞིན། རང་ཉིད་བདེ་ཞིང་སྐྱིད་པའི་ངང་ལྷ་ཡུལ་དུ་བགྲོད་པར་
རེ་སྒུག་བྱས་ཡོད། དབུལ་ཕོངས་ཀྱི་བྱིས་པ་འདི་ཡང་གདོང་ལ་འཛུམ་
གྱིས་ཁེངས་འདུག་སྟེ། ཁོའི་སེམས་ལ་ལྷ་ཡུལ་ནི་རང་ཉིད་ཀྱི་མིག་
མདུན་དུ་ཡོད་པ་ལྟ་བུའི་ཚོར་སྣང་ཞིག་སྐྱེས་བྱུང་།
རི་མོ་བ་དེ་ཅུང་ཙམ་ཞིག་ལ་ལངས་བསྡད་པ་དང་། དེ་ནས་འབྲི་
སྒྲོམ་དག་བསྒྲིགས་ཚར་རྗེས་བྱིས་པ་དེར“ད་ལྟ་ཁྱེད་རང་ཕྱིར་སོང་
ཆོག” ཅེས་བཤད།
བྱིས་པས “ངས་ཁྱེད་ཀྱིས་རི་མོ་འབྲི་བ་ལ་བལྟས་བསྡད་ན་ཆོག་
གམ།” ཞེས་དྲིས།
རི་མོ་བ་དེ་ཡིས“ངས་ད་ནི་མགྱོགས་མྱུར་གྱིས་འབྲི་མི་
ཐུབ།” ཅེས་བཤད་རྗེས། ས་སྨྱུག་ནག་པོ་ཞིག་བླངས་པ་དང་། ལག་པ་
དེ་མགྱོགས་ཤིང་མྱུར་བའི་སྒོ་ནས་འགུལ་བཞིན་བརྗིད་ཆེ་བའི་རི་མོ་
དེ་ལ་ལྟ་ཞིབ་བྱེད་བཞིན་ཡོད། ཁོས་ཞིབ་ཅིང་ཕྲ་བའི་ཐིག་འགའ་ལས་
བྲིས་མེད་ནའང་། དཀོན་མཆོག་གི་སྐུ་གཟུགས་དེ་ནི་ཚོན་མདངས་
ཀྱིས་ཕྱུག་པའི་རི་མོ་དངོས་དང་འདྲ་བར་ལྷང་ངེར་མངོན་བྱུང་།
རི་མོ་བས “ཁྱོད་རང་ཕྱིར་མི་འགྲོ་བ་ཅི་ཡིན།” ཞེས་དྲིས།
དེ་ནས་བྱིས་པས་ཅི་ཡང་མི་སྨྲ་བར་ཕྱིར་ཡུལ་ལ་ལོག་པ་དང་།
ཅོག་ཙེའི་འགྲམ་དུ་བསྡད་ནས་མུ་མཐུད་དུ་ལག་ཤུབས་བཙེམ་སྲོལ་
སྦྱང་།
འོན་ཀྱང་ཁོས་ཉིན་རྒྱུན་དུ་མཛེས་རྩལ་བཤམས་སྟོན་ཁང་ཡིད་
ལ་དྲན་ནས་བསྡད་པ་དང་། དེ་ལྟར་ཐེངས་གང་མང་ཞིག་ལ་རང་
གི་མཛུབ་མགོར་ཁབ་ཀྱིས་གཙགས་ནས་གླེན་པའི་ངང་ཚུལ་ཞིག་
བཟུང་ནས་བསྡད། འོན་ཀྱང་ཁོ་རང་སྔོན་དང་འདྲ་བར་ཁྱི་ཕྲུག་དེ་དང་
འགྲོགས་ནས་མི་འདུག་སྟེ། ས་སྲོས་ལ་སླེབས་པ་ན། སྒོ་ཕྱེ་ཡོད་པའི་
སྐབས་དང་བསྟུན་ནས་ཁ་རོག་གེར་སྒོར་བྲོས་ནས་བུད་སོང་། མཚན་
མོ་དེར་ཕྱི་རོལ་དུ་ཧ་ཅང་འཁྱགས་ཤིང་།འོན་ཀྱང་དེ་ནི་སྐར་ཚོགས་ཁྲ་
ལེམ་མེར་བཀྲ་ཞིང་དྭངས་གཙང་མཛེས་སྡུག་གི་མཚན་མོ་ཞིག་ཡིན།
ཁོ་རང་ལྷིང་འཇགས་ཀྱི་སྲང་ལམ་འགའ་རུ་བརྒྱུད་ནས་ཟངས་ཕབ་
མདུན་དུ་ཐོན་པ་དང་། སྒུར་ཙམ་བྱས་ནས་ཟངས་ཕག་གི་སྣ་མགོ་རུ་
འོ་ཞིག་བྱས་རྗེས་ཐོག་ཏུ་ཞོན་ནས་བསྡད།
ཁོས “བདེ་སྐྱིད་ལྡན་པའི་སྲོག་ཆགས། ངས་ཁྱེད་རང་དངོས་
ད་ནི་འུ་གཉིས་འཆམ་འཆམ་དུ་སོང་ན་ཆོག་གནས་དྲན་བྱུང་།་
གམ།” ཞེས་དྲིས།
ཟངས་ཕག་དེ་འགུལ་ཙམ་ཡང་མི་བྱེད་པར་བསྡད་པ་དང་། དྭངས་
གཙང་གི་ཆུ་མིག་དེ་ཁ་ནང་ནས་ཕྱི་རུ་འཕྱུར་བཞིན་ཡོད། ལྟས་ངན་
དེ་ནི་སྐྱ་མི་ཞིག་དང་འདྲ་བར་ཟངས་ཕག་གི་ཐོག་ཏུ་ཞོན་ནས་བསྡད།
སྐབས་དེར་ཁོས་གཞན་ཞིག་གིས་རང་ཉིད་ཀྱི་ལྭ་བ་ནས་འཐེན་བཞིན་
ཡོད་པ་ཚོར་ནས་ལོགས་སུ་བལྟས་ཙ་ན། མ་གཞི་སྤུ་དེད་ཟིན་པའི་ཁྱི་
ཕྲུག་སྙིང་རྗེ་བོ་དེ་ཡིན། ཁྱི་ཕྲུག་དེ་ཁོའི་རྗེས་དེད་ནས་ཁ་རོག་གེར་ཕྱི་
ལ་འཁྱམས་ཡོང་བ་ཡིན་ཏེ། འོན་ཀྱང་ཁོས་ཤེས་མ་བྱུང་། ཁྱི་ཕྲུག་གིས་
སྐད་ཅོར་འགའ་རྒྱབ་སྟེ། ཕལ་ཆེར “ཁྱེད་ཀྱིས་ལྟོས་དང་། ངའང་ཐོན་
བྱུང་། ཁྱོད་རང་ཁོའི་ཐོག་ཏུ་ཞོན་ནས་འདུག་དོན་ཅི་ཡིན།” ཟེར་
བཞིན་ཡོད་པ་དང་མཚུངས། ཁྱི་ཕྲུག་དེ་གནས་དེ་རུ་འཇིགས་ཉམས་
ཆེ་བའི་དུག་སྦྲུལ་ཞིག་ལས་ཀྱང་འཇིགས་ཆེ་བར་སྣང་། བུད་མེད་རྒན་
པ་དེ་ཡིས་བཤད་པ་དང་འདྲ་བར། “མཛེས་མ།” དེ་ད་ནི་སྲང་ལམ་
དུ་བྲོས་བྱུང་། ད་དུང་ལྭ་བའང་གྱོན་མེད། མཇུག་འབྲས་ནི་ཇི་འདྲ་ཞིག་
ཡིན་ནམ། ཁྱི་ཕྲུག་གིས་ལུག་ལྤགས་ཆུང་ཆུང་ཞིག་གོན་ཡོད་པ་མ་
གཏོགས། དགུན་ཁར་གང་འདོད་དུ་སྒོར་ཡོང་མི་སྲིད་དེ། ལུག་ལྤགས་
ཆུང་ཆུང་དེ་ནི་ཆེད་དུ་ཁྱི་ཕྲུག་གི་གཟུགས་པོ་ལ་བལྟས་ཏེ་བཟོས་
པ་དང་། ཐག་སྐུད་དམར་པོ་ཞིག་སྐེ་ལ་བཏགས་ཡོད་ཅིང་། ཕྱེ་ལེབ་
དབྱིབས་ཀྱི་མདུད་པ་ཞིག་དང་དྲིལ་བུ་ཆུང་ཆུང་ཞིག་སྐེ་ལ་བཏགས་
ཡོད། དེ་མིན་ཐག་པ་གཞན་ཞིག་ཁོའི་ཕོ་བ་ཆུང་ཆུང་གི་ཐོག་ཏུ
བཏགས་ཡོད། ཁྱི་ཕྲུག་གིས་དེ་ལྟར་གྱོན་ནས་བདག་མོ་དང་མཉམ་དུ་
འཆམ་འཆམ་དུ་འགྲོ་བའི་ཚེ། ཁོ་ནི་སྙིང་རྗེ་བའི་ལུ་གུ་ཆུང་ཆུང་ཞིག་
དང་མཚུངས། ད་ནི་ཁོས་ལུས་ལ་ཅི་ཡང་བསྐོན་མེད་མོད། འདི་ལྟར་
མར་སོང་ན་དོན་དག་ཅི་ཞིག་འབྱུང་མིན་མི་ཤེས་པས། ཁོས་ཡུད་ཙམ་
ཞིག་ལ་མནོ་བསམ་བཏང་ནས་བསྡད། ཡིན་ཡང་ཁོས་ཡང་བསྐྱར་
ཟངས་ཕག་དེར་འོ་ཞིག་བྱས་རྗེས། འདར་སིག་སིག་བྱེད་བཞིན་པའི་
ཁྱི་ཕྲུག་དེ་རུམ་ལ་བཟུང་ནས་མགྱོགས་མྱུར་ངང་མདུན་དུ་བརྒྱུགས་
སོང་།
“ཁྱེད་ཀྱིས་ཅི་ཞིག་ཁྱེར་ནས་འགྲོ་བཞིན་ཡོད།" ཅེས་ལམ་བར་
དུ་ཁོ་རང་དམག་མི་གཉིས་ལ་འཕྲད། ཁྱི་ཕྲུག་གིས་ཁོའི་རུམ་ཁོང་ནས་
ཟུག་སྐད་ཅིག་བརྒྱབ་པ་ན། དམག་མི་གཉིས་ཀྱིས “ཁྱེད་ཀྱིས་གང་
ནས་ཁྱི་ཕྲུག་འདི་བརྐུས་ཡོང་བ་ཡིན་པ་ཤོད།” ཟེར་ནས་ཁྱི་ཕྲུག་དེ་
ཁོའི་རུམ་ནས་འཕྲོག
བྱིས་པས“ཨ ………ངའི་ཁྱི་ཕྲུག་ང་ཕྱིར་བྱིན།” ཟེར་ནས་དམག་
མི་དེ་གཉིས་ལ་ཞུ་བ་བྱེད་བཞིན་ཡོད།
དམག་མས “གལ་ཏེ་ཁྱོད་ཀྱིས་ཁྱི་ཕྲུག་དེ་བརྐུས་པ་མིན་ན། ཕྱིར་
སོང་ནས་རང་གི་ཁྱིམ་མི་ཉེན་རྟོག་ཁང་དུ་ཁྱི་ཕྲུག་ལེན་དུ་ཤོག” ཟེར་
ནས་ཉེན་རྟོག་ཁང་གི་ས་གནས་བཤད་རྗེས། ཁྱི་ཕྲུག་ཁྲིད་ནས་བུད་
སོང་།
འདི་ནི་ངོ་མ་སྟབས་མི་ལེགས་པའི་དོན་དག་ཅིག་ཡིན། བྱིས་
པས་རང་ཉིད་ཡ་ཨེར་ནུའོ་གཙང་བོའི་ནང་དུ་ལྡིང་ནས་འཆི་ན་
འགྲིག་གམ། ཡང་ན་ཕྱིར་ཁྱིམ་ལ་ལོག་ནས་དོན་དག་ཡོད་ཚད་མ་
གསང་བར་བཤད་ན་འགྲིག་པ་ལ་བརྡར་ཤ་མ་ཆོད་པར་བསྡད་པ་དང་།
སེམས་སུ་ཁོ་ཚོས་རང་ཉིད་ལ་གཅར་རྡུང་བྱས་ཏེ་གསོད་ངེས་སྙམ་ནས་
བསྡད།
ཡིན་ཡང་ཁོས་རང་ཉིད་གཅར་ནས་གསད་ཀྱང་ཆོག་འདོད་མོད།
གལ་ཏེ་རང་ཉིད་ཤི་སོང་ཚེ། ཡེ་ཤེས་དང་འཕགས་མ་འཚོལ་དུ་སོང་
ཆོག་སྙམ་ནས་ཕྱིར་ཁྱིམ་ལ་ལོག
སྒོ་སྔོན་ནས་བརྒྱབས་ཟིན་པ་དང་། ལག་པའང་སྒོའི་ཨ་ལོང་ལ་
མི་ཐོན། སྲང་ལམ་དུ་རྡོ་ཞིག་ལས་མི་གཅིག་ཀྱང་མེད་པ་དང་། ཁོས་རྡོ་
དེ་ཡར་བཀྱགས་ནས་སྒོ་རྡུང་། ནང་དུ་མི་ཞིག་གིས “སུ་ཡིན།” ཞེས་
དྲིས། ཁོས “ང་ཡིན། ཁྱི་ཕྲུག་མི་གཞན་གྱིས་འཕྲོག་སོང་། སྒོ་ཕྱེ་དང་།
ང་ལ་གཅར་ནས་གསད་ཀྱང་ཆོག” ཅེས་བཤད།
མི་ཚང་མ་ཁྱི་ཕྲུག་དེའི་དོན་དུ་འུ་ཐུག་ནས་བསྡད་ཡོད་པ་དང་། ལྷག་
པར་དུ་བུད་མེད་དེ་ཡིན། ཁོ་མོས་མྱུར་དུ་རྒྱུན་པར་ཁྱི་ཕྲུག་གི་གྱོན་
ཆས་བཀལ་ཡོད་པའི་ཕྱོགས་ལ་བལྟས་པ་ན། ལུག་ལྤགས་ཆུང་ཆུང་དེ་
སྔར་བཞིན་གནས་དེ་རུ་ཡོད།
ཁོ་མོས་ཉེན་རྟོག་ཁང་དུ་སྐད་མཐོན་པོས “ཁྱི་ཕྲུག” ཅེས་བོས་
ཏེ༑ “སྐྱག་ཕྲུག་ཁྱོད། ཁྱོད་ཀྱིས་ཁོ་ཅི་ལྟར་སྒོར་ཁྱེར་བ་ཡིན། ཁོ་རང་
གྲང་ནས་ཕྱིད་འགྲོ་བ་མི་ཤེས་སམ། སྙིང་རྗེ་བོའི་སྲོག་ཆགས་ཆུང་ཆུང་
དེ་ད་ནི་མི་ངན་ཚོའི་ལག་ཏུ་ཤོར་སོང" ཟེར།
ཨ་ཕ་མྱུར་དུ་སྒོར་སོང་བ་དང་། བུད་མེད་དེ་ཙོག་པུར་བསྡད་
ནས་ངུ་བཞིན་ཡོད། བྱིས་པ་དེ་མིག་ཆུ་བཞུར་བཞིན་དུ་ལངས་འདུག
ཁང་བའི་ནང་གི་མི་ཚང་མ་སྒོར་བུད་པ་དང་། རི་མོ་བ་དེའང་ཕྱིར་བུད།
ཁོས་བྱིས་པ་དེ་པང་དུ་བསྡམས་ནས་འདྲི་ཚིག་མང་བོ་ཞིག་དྲིས་པ་ན།
བྱིས་པའི་རྒྱུན་ཆད་མེད་པའི་སྐད་ཆའི་ཁྲོད་ཟངས་ཕག་དང་མཛེས་
རྩལ་བཤམས་སྟོན་ཁང་ལ་འབྲེལ་བ་ཡོད་པའི་གཏམ་རྒྱུད་ཅིག་ཐོས།
གཏམ་རྒྱུད་དེ་དངོས་གནས་དེ་འདྲའི་གོ་སླ་བ་ཞིག་མིན། རི་མོ་བས་
བྱིས་པ་ལ་སེམས་གསོ་བྱེད་ཞོར་དུ་བུད་མེད་དེ་ལའང་སེམས་གསོ་
བྱས་པ་དང་། ཨ་ཕས་ཉེན་རྟོག་པའི་ལག་ནས་ཁྱི་ཕྲུག་ཕྱིར་ཁྱེར་ཡོང་
རྗེས།ཁོ་མོ་ད་གཟོད་ལྷོད་ལ་བབས་བྱུང༌།དེ་རྗེས་དེར་ཡོད་པའི་མི་ཚང་
མ་དགའ་སྤྲོ་ཚད་མེད་སྐྱེས་པ་དང་།རི་མོ་བས་སྙིང་རྗེ་བའི་བྱིས་པ་དེར་
བྱིལ་བྱིལ་བྱེད་ཞོར་དུ་རང་ཉིད་ཀྱིས་བྲིས་བའི་རི་མོ་འགའ་བྱིན་སོང་།
ཨ......འདི་འདྲའི་གཅེས་སུ་འོས་བའི་རི་མོ་ཞིག ལྷག་པར་དུ་
གསོན་ཉམས་ལྡན་པའི་ཟངས་ཕག་གི་རི་མོ་དེ་ཡིན། ཨ…….དངོས་
པོ་ཅི་ཡང་འདི་ལས་མཛེས་པ་ཞིག་མེད། སྨྱུག་ཁ་འགའ་ཡིས་དངོས་པོ་
དེ་ཤོག་ངོས་སུ་ལངས་འདུག་སྟེ། རྒྱབ་ཕྱོགས་ཀྱི་ཁང་བ་ཡང་ཇི་མ་ཇི་
བཞིན་དུ་བྲིས་ཡོད།
ཨ.....གལ་སྲིད་མི་ཞིག་རི་མོ་འབྲི་རྩལ་ལ་མཁས་པ་ཡིན་ན།
དེ་ན་ཁོས་འཇིག་རྟེན་འདི་རང་ཉིད་ཀྱི་མིག་ལམ་དུ་བཤམས་ཆོག
ཉིན་གཉིས་པར། ཁོའི་ཉེ་འཁོར་ན་མི་གཅིག་ཀྱང་མེད་པའི་སྐབས་
སུ༑ ལྟས་ངན་དེ་ཡིས་ས་སྨྱུག་ཅིག་འཁྱེར་ཡོང་སྟེ། རི་མོའི་རྒྱབ་ངོས་
ནས་ཟངས་ཕག་དེ་ལད་འབྲི་བྱས་ཏེ་ལེགས་འགྲུབ་ཡོང་བ་དང་། དངོས་
གནས་དེ་འདྲའི་ཚད་དང་ལྡན་པ་ཞིག་མིན་པར་ཆེ་ཆུང་དང་སྦོམ་ཕྲ་
ཡོད། ཡིན་ཡང་། དེའི་གཟུགས་དབྱིབས་ནི་སྔར་བཞིན་གསལ་ལེར་
མངོན་ཡོད། ཁོ་ནི་རང་ཉིད་ཀྱི་གྲུབ་འབྲས་དེར་ཤིན་ཏུ་ཡིད་ཚིམ་ཡོད།
ཁོས་རང་ཉིད་ད་དུང་ས་སྨྱུག་བླངས་ཏེ་གང་འདོད་དུ་འབྲི་ཆོག་པའི་ཆུ་
ཚད་ལ་ཐོན་མེད་པ་གསལ་བོར་ཤེས་ཡོད། ཡིན་ན་ཡང་ཉིན་གསུམ་པ་
རུ་སླེབས་པ་ན། སྔར་བྲིས་ཡོད་པའི་ཟངས་ཕག་གི་ལོགས་སུ་ཡང་ཕག་
ཅིག་བྲིས་ཡོད་ཅིང་། སྔོན་ལས་ཀྱང་མཛེས་པར་སྣང་། ཕག་གསུམ་པ་
ནི་དེ་ལས་ཀྱང་གསོན་ཉམས་ལྡན་པ་མཐོང་བ་ཙམ་གྱིས་གསལ་བོར་
ཤེས་ཐུབ།
འོན་ཀྱང་ལག་ཤུབས་ཀྱི་ཚོང་ལས་ནི་དེ་འདྲའི་བྲིན་པ་ཞིག་མིན་
པས། ཁོའི་ལས་ཀ་ནི་སྔར་ལྟར་བྲེལ་འཚུབ་ཆེ་བ་ཞིག་མིན། ཟངས་
ཕག་གིས་ཁོ་ལ་བཤད་མྱོང་ཡོད་དེ། རི་མོ་གང་རུང་ཞིག་ཤོག་བུའི་སྟེང་
དུ་འབྲི་ཆོག་མོད། འོན་ཀྱང་ཧྥོ་ལུའོ་ལུན་ས་ནི་རང་ངོས་ནས་རི་མོའི་
དེབ་བྱང་ཞིག་ཡིན་ཏེ། མི་རྣམས་ཀྱིས་དེ་ཉིད་རྫོགས་འདོད་པས་ཆོག་
ཟེར། སྤྱི་གླིང་གི་དཀྱིལ་དུ་ཕྲ་ཞིང་རིང་བའི་ཀ་བ་ཞིག་ཡོད་པ་དང༌།
དེའི་སྟེང་དུ་ཡོད་པ་ནི་དྲང་བདེན་གྱི་ལྷ་མོའི་བརྐོས་རིས་ཡིན། ཁོ་མོའི་
མིག་ཟུང་ནི་རས་ཡུག་ཅིག་གིས་བཏུམས་ཡོད་ཅིང་། ལག་ཏུ་ཐུར་སྲང་
གི་རྒྱ་མ་ཞིག་བཟུང་ཡོད། དེ་མ་ཐག་མི་རྣམས་ཀྱིས་མྱུར་དུ་ཁོ་མོ་ཤོག་
ངོས་སྟེང་དུ་བྲིས་ཡོད་པ་དང་། འབྲི་མཁན་དེ་ནི་ལག་ཤུབས་བཟོ་བའི་
བྱིས་པ་ཆུང་ཆུང་དེ་ཡིན། ཁོའི་རི་མོ་ནི་གསོག་འཇོག་བྱས་ཏེ་ཇེ་མང་
ནས་ཇེ་མང་དུ་གྱུར། ཉིན་ཞིག་ལ “མཛེས་མ།” དེ་གློ་བུར་དུ་ཁོའི་
སྔུན་ལ་བརྒྱུགས་བྱུང་།
ཁོས “དེ་ལྟར་སྡོད་ཅིག ངས་ཁྱོད་རང་ཡག་པོ་ཞིག་བྲིས་ཏེ། རང་
གི་པར་དེབ་ནང་དུ་འཇོག་དགོས།” ཞེས་བཤད།
འོན་ཀྱང“མཛེས་མ།” དེ་ལངས་ནས་མ་བསྡད་པས།ཁོས་ཐག་
པ་ཞིག་གིས་བསྡམས་ནས་བཞག་པ་དང་། ཁྱི་ཕྲུག་གིས་ཟུག་སྐད་དང་
བཅས་ཏེ་འཕག་འཚག་བྱས། མཇུག་མཐར་ཁོས་ཐག་པ་ཇེ་དམ་དུ་མི་
གཏོང་ཐབས་མེད་པར་གྱུར། སྐབས་དེར་ཡང་སྟབས་མི་ལེགས་པ་ཅིག་
ནི་བུད་མེད་དེ་ཚུར་ཐོན་པ་ཡིན།
“གདུག་རྩུབ་ཅན་གྱི་བྱིས་པ་ཁྱོད” སྐབས་དེར་ཁོ་མོས་ངག་
ནས་བརྗོད་ཐུབ་པ་ནི་སྐད་ཆ་འདི་ཡིན།
ཁོ་མོས་བྱིས་པ་དེ་ཤེད་ཀྱིས་ཕར་དེད་ནས་རྡོག་ཐོས་བརྒྱབ་པ་
དང་། དྲིན་ལན་ལོག་འཇལ་བྱེད་པའི་བྱིས་པ་གདུག་རྩུབ་ཅན་ཞེས་
སྡིགས་དམོད་བཏང་ནས་སྒོ་རུ་བདའ། དེ་ནས་བུད་མེད་དེ་ཡིས་མིག་
ཆུ་དང་སྣ་ཆུ་བཞུར་བཞིན་ཐག་པས་བསྡམས་ནས་ཤི་ལ་ཁད་ཡོད་
པའི་ཁྱི་ཕྲུག་ལ་འོ་བྱས་ནས་བསྡད།
སྐབས་དེར།རི་མོ་བ་དེ་ཐོག་ཁང་དུ་ཡར་ཡོང་བཞིན་ཡོད་པ་དང་།
གཏམ་རྒྱུད་ཀྱི་དཀྱོགས་མཚམས་ནི་དུས་དེ་ནས་བཟུང་མགོ་བརྩམས་
པ་ཡིན།
༡༨༣༤ལོར། ཧྥོ་ལུའོ་ལུན་སའི་མཛེས་རྩལ་སློབ་གླིང་དུ་འགྲེམ་
སྟོན་ཚོགས་འདུ་ཞིག་བསྡུས་པ་དང་། མཉམ་གཅིག་ཏུ་གཤིབ་ནས་
བཞག་ཡོད་པའི་རི་མོ་གཉིས་ཀྱིས་ལྟ་མཁན་མང་པོ་ཞིག་གི་ཡིད་
དབང་ཅིག་ཅར་དུ་འཕྲོག་པ་ཡིན། ཅུང་ཆུང་བའི་རི་མོ་དེའི་སྟེང་དུ་
སྤྲོ་སྐྱིད་ལྡན་པའི་བྱིས་པ་ཞིག་གིས་རི་མོ་འབྲི་བཞིན་པ་བྲིས་ཡོད་དེ།
ཁོས་མ་དཔེ་ནི་ལུས་སྟེང་གི་སྤུ་ཚང་མ་དེད་ཟིན་པའི་ཁྱི་ཕྲུག་ཆུང་ཆུང་
ཞིག་ཡིན། ཡིན་ཡང་ཁྱི་ཕྲུག་དེ་ཁ་མ་ནས་མ་བསྡད་པས།སྐེ་དང་རྔ་མ་
ཐག་པ་ཞིག་གིས་བསྡམས་ཡོད། རི་མོ་འདི་ཡི་ནང་དུ་བདེན་དོན་ཡོད་
ལ་འཚོ་བའང་ཡོད་པས་མི་ཚང་མ་དེར་སྤྲོ་སྣང་ཆེན་པོ་སྐྱེས་ཡོད། རི་
མོ་དེ་འབྲི་མཁན་ནི་བཤད་རྒྱུན་དུ་ཧྥོ་ལུའོ་ལུན་སའི་ལོ་ན་གཞོན་པའི་
སྡོད་དམངས་ཤིག་ཡིན་པ་དང་། ཆུང་དུས་སུ་ཁོ་ནི་སྲང་ལམ་ན་གང་
སར་འཁྱམས་ནས་འགྲོ་བཞིན་ཡོད་པའི་བྱིས་པ་དྭ་ཕྲུག་ཅིག་ཡིན་ཏེ།
ལག་ཤུབས་བཟོ་བའི་རྒན་པོ་ཞིག་གིས་གཉོར་སྐྱོང་བྱས་ཏེ་ནར་སོན་
པ་ཞིག་ཡིན། ཁོས་རང་ངོས་ནས་རི་མོ་འབྲི་སྦྱོང་བྱས་པ་དང་། མིང་
གྲགས་ཅན་གྱི་རི་མོ་བ་ཞིག་གིས་ཁོ་རང་རི་མོ་འབྲི་སྦྱོང་གི་ཕྱོགས་ལ་
དཔག་དུ་མེད་པའི་ལྷན་སྐྱེས་ཀྱི་ཤེས་རབ་ཅིག་ཡོད་པ་རྟོགས། སྐབས་
དེར་བྱིས་པ་དེ་ཁྱིམ་ཚང་ནས་ཕྱི་རུ་ཕུད་ཡོད་དེ། རྒྱུ་མཚན་ནི་ཁོས་
ཁྱིམ་བདག་མའི་སྙིང་ཉེ་བའི་ཁྱི་ཕྲུག་ཆུང་ཆུང་དེ་རི་མོའི་མ་དཔེ་རུ་
སྤྱད་དེ་བསྡམས་ནས་བཞག་པས་ཡིན།
ལག་ཤུབས་བཟོ་ལས་བའི་སློབ་མ་ཞིག་རླབས་ཆེ་བའི་རི་མོ་བ་
ཞིག་ཏུ་གྱུར་བ་དེ་རི་མོ་འདི་ཡིས་བདེན་དཔང་བྱས་ཆོག་ཅིང་། འགྲམ་
གྱི་ཅུང་ཆེ་བའི་རི་མོ་དེ་ཡིས་དེ་བས་ཀྱང་བདེན་དཔང་བྱས་ཆོག དེའི་
ནང་དུ་ལྭ་བ་ཧྲལ་ཧྲུལ་གྱོན་པའི་བྱིས་པ་སྙིང་རྗེ་ཞིག་བྲིས་ཡོད། ཁོ་རང་
ཐང་དུ་ཙོག་ནས་བསྡད་ཡོད་པ་དང་སྲང་ལམ་དུ་ཉལ་ནས་ཀྱང་བསྡད་
ཡོད། པོ་ཨེར་ཐ•ལུའོ་སའི་སྲང་ལམ་དུ་ཡོད་པའི་ཟངས་ཕག་ལ་བསྙེས་
ནས་བསྡད་ཡོད། དེར་ཡོད་པའི་ལྟ་མཁན་ཚང་མས་ས་གནས་དེ་ཤེས་
སྲིད། བྱིས་པ་དེ་ཡིས་ལག་པ་ཟངས་ཕག་གི་མགོ་ནས་ཐུར་དུ་དཔྱངས་
ཏེ་སྔུར་བ་འཐེན་ཞོར་དུ་གཉིད་ནས་བསྡད་ཡོད། འཕགས་མའི་སྐུ་
འདྲའི་མདུན་གྱི་གློག་འོད་ཀྱིས་བྱིས་པའི་འཇམ་མཉེན་གྱི་ངོ་གདོང་
ལ་བཀྲག་མདངས་ཤིག་འཕྲོས་ཡོད་ཅིང་། འདི་ནི་མཛེས་ཤིང་ལྟ་ན་
སྡུག་པའི་རི་མོ་ཞིག་ཡིན། གསེར་གྱིས་ཕྲ་བཏབ་པའི་སྒྲོམ་རིས་ཆེན་
པོ་ཞིག་གིས་སྤྲས་ཡོད་པ་དང་། སྒྲོམ་རིས་ཀྱི་ཟུར་དུ་དྲི་ལྡན་མེ་ཏོག་གི་
གདུ་བུ་ཞིག་ཐུར་དུ་དཔྱངས་ཡོད། འོན་ཀྱང་ལྗང་ལོའི་བར་དུ་ཐིག་གུ་
ནག་པོ་ཞིག་དཀྲིས་ཡོད་དེ། ཐིག་གུའི་སྟེང་དུ་སྲིང་རས་ནག་པོ་ཞིག་
བཀབ་ཡོད།
དེའི་རྒྱུ་མཚན་ནི་ལོ་ན་གཞོན་པའི་རི་མོ་སྒྱུ་རྩལ་པ་དེ་ཉིན་
འགའི་སྔོན་ལ་ཚེ་ལས་འདས་སོང་བས་ཡིན།

ཕྱེ་མ་ལེབ།

ཕྱེ་མ་ལེབ་ཞིག་གིས་རང་ཉིད་ལ་དགའ་རོགས་ཤིག་འཚོལ་
བར་འདོད་དེ། ཁོས་མེ་ཏོག་མང་བོའི་ཁྲོད་ནས་ཆེས་སྙིང་རྗེ་བོ་དེ་
རང་ཉིད་ཀྱི་དགའ་རོགས་བྱེད་འདོད་ཅིང་། དེའི་རྐྱེན་གྱིས་མེ་ཏོག་དེ་
ཚོར་ཐེངས་གཅིག་ལ་ཞིབ་ཏུ་བལྟས། མེ་ཏོག་རེ་རེ་ནི་གཡོ་བ་མེད་
ཅིང་ཞི་ཞིང་འཇགས་པའི་ངང་རང་རང་གི་གཞུང་རྟའི་སྟེང་དུ་ཙོག་
པར་བསྡད་ཡོད་དེ། གཉེན་རྟགས་རྒྱབ་མེད་པའི་བུ་མོ་ཞིག་ཙོག་ནས་
བསྡད་ཡོད་པ་དང་འདྲ། འོན་ཀྱང་མེ་ཏོག་ནི་ཧ་ཅང་མང་དྲགས་པས།
འདེམ་གསེས་བྱེད་པ་ནི་དེ་འདྲའི་ལས་སླ་མོ་ཞིག་མིན། ཕྱེ་མ་ལེབ་ཐེ་
ཚོམ་དང་སུན་སྣང་གི་ཁྲོད་དུ་ཚུད་མ་འདོད་པར་མེ་ཏོག་ལུག་མིག་
ཆུང་ཆུང་ཞིག་གི་ཐོག་ཏུ་འཕུར་ནས་སོང་། ཧྥ་རན་སིའི་མིས་མེ་ཏོག་
འདིའི་རིགས་ལ “མ་ཅ་ལི་ཐེ།” ཞེས་འབོད་པ་ཡིན། ཁོ་ཚོས་མེ་ཏོག་
དེ་ལ་མངོན་ཤེས་ཡོད་ཟེར་ཞིང་། དེའི་ཐོག་ལ་འདུ་ཤེས་ཡ་མཚན་
པ་ཞིག་བཟུང་ཡོད། དགའ་གྲོགས་ཚོས་མེ་ཏོག་དེ་ཡི་ལོ་འདབ་རེ་
བཏོག་ཚེ། རང་གི་དགའ་རོགས་ལ་བརྩེ་དུང་སྐོར་གྱི་འདྲི་བ་རེ་དྲིས་
ཆོག “བརྩེ་སེམས་ལྡན་ནམ། སྡུག་བསྔལ་ཡོད་དམ། ང་ལ་ཤིན་ཏུ་
དགའ་འམ། ཅུང་ཙམ་དགའ་བ་ཡིན་ནམ། དངོས་གནས་དགའ་བ་
མིན་ནམ།” སོགས་འབྲེལ་ཡོད་ཀྱི་གནད་དོན་སྐོར་གང་ཡང་འདྲི་
ཆོག་པ་ཡིན། མི་རེ་རེས་རང་ཉིད་ཀྱི་སྐད་ཆའི་ལམ་ནས་འདྲི་ཚིག་
དྲིས་ཆོག་སྟེ། ཕྱེ་མ་ལེབ་ཀྱིས་ཀྱང་འདྲི་བཞིན་ཡོད། འོན་ཀྱང་ཁོས་ལོ་
འདབ་གཅིག་ཀྱང་མི་བཏོག་པར་མ་ཟད། རེ་རེའི་སྟེང་ལ་འོ་བྱས་ཏེ་
གནད་དོན་འདྲི་བཞིན་ཡོད་ཅིང་། ཁོས་སེམས་སུ་ཀུན་སློང་ཡག་པོ་
ཡོད་ཚེ། ད་གཟོད་ཆེས་བཟང་བའི་དྲིས་ལན་ཐོབ་ཐུབ་པར་སྙམ།
ཁོས “སྙིང་ཉེ་བའི་མ་ཅ་ལི་ཐེ། ཁྱོད་ནི་མེ་ཏོག་ཡོད་ཚད་ལས་
ཆེས་བློ་རིག་དང་ལྡན་པའི་བུད་མེད་དེ་ཡིན་ཞིང་། ཁྱོད་ཀྱིས་མ་འོངས་
བའི་དོན་རྣམས་ཤེས་ཐུབ་པས། ཁྱེད་ཀྱིས་ངས་ཆུང་མ་གང་འདྲ་ཞིག་
བླངས་ན་འགྲིག་པར་གསུང་རོགས་ཞུ།” ཞེས་བཤད།
མ་ཅ་ལི་ཐེ་ཡིས་རང་ཉིད་ནི་ལང་ཚོ་དར་ལ་བབས་པའི་གཞོན་ནུ་
མ་ཞིག་ཡིན་ཞིང་། འོན་ཀྱང་ཁོས་ང་ལ “བུད་མེད།” ཅེས་འབོད་པ་
ཡིན། དེ་གཉིས་ལ་དངོས་གནས་ཁྱད་པར་ཡོད་འདུག་ཟེར་ནས་ཁོང་
ཁྲོ་ལངས་ཏེ་ལན་མ་བཏབ་པར་བསྡད། ཁོས་ཐེངས་གང་མང་ལ་དྲི་བ་
བཏོན་ཡང་ལན་མ་བཏབ་པས། འཕུར་ལྡིང་གཅིག་གིས་མུ་མཐུད་དུ་
གཉེན་སློང་དུ་འགྲོ་མགོ་བརྩམས།
འདི་ནི་དཔྱིད་ཀའི་དུས་མགོ་ཞིག་ཡིན་ཏེ། གང་སར་མེ་ཏོག་
བཞད་དེ་ཁེངས་འདུག
ཕྱེ་མ་ལེབ་ཀྱིས “ཁོ་ཚོ་ནི་ཧ་ཅང་མཛེས་ཤིང་ལྟ་ན་སྡུག་པ་
ཞིག་ཡིན་ཏེ། ཆེས་ཐོག་མར་བརྩེ་དུང་གི་མངར་ཁ་ལ་རོལ་མྱོང་བྱེད་
བཞིན་པའི་བུ་མོ་ཆུང་ཆུང་ཞིག་དང་མཚུངས། འོན་ཀྱང་འཇིག་རྟེན་
གྱི་དོན་དག་གང་མང་ལ་བསམ་གཞིགས་གཏོང་མི་ཤེས།” ཟེར་ནས།
ན་གཞོན་གཞན་དག་དང་འདྲ་བར་ལོ་ན་ཅུང་ཆེ་བའི་བུད་མེད་ཅིག་
འཚོལ་འདོད།
དེ་ནས་ཁོ་རང་ཤིང་པདྨ་ཞིག་གི་སྟེང་དུ་འཕུར་སོང་། ཁོའི་དགའ་
ཕྱོགས་དང་བསྟུན་ནས་བཤད་ན། བུ་མོ་འདི་དག་ནི་དེ་འདྲའི་ཡིད་
ཚིམ་པ་ཞིག་མིན་ནོ། ། མེ་ཏོག་ཙི་ལོའུ་ལན་ནི་སྤྲོ་སེམས་ཆེ་དྲགས་
པ་དང་། མེ་ཏོག་ཋོ་ལེབ་ནི་མཛེས་ཉམས་ལ་དགའ་དྲགས། མེ་ཏོག་
ཆུ་སེར་ནི་ཧ་ཅང་བབ་ཆགས་ཤིང་། བྱང་ཆུབ་ཤིང་གི་མེ་ཏོག་ནི་ཆུང་
དྲགས་སོང་། ཀུ་ཤུ་སྡོང་བོའི་མེ་ཏོག་གི་ཚུགས་ཀ་ནི་རྒྱ་སེའི་མེ་ཏོག་
དང་འདྲ་ཞིང་། འོན་ཀྱང་དེ་ཚོ་ཉིན་གཅིག་གི་དུས་ཡུན་ཙམ་གྱིས་རྙིད་
འགྲོ། ཁོས་སེམས་སུ་དེ་ཚོ་དང་གཉེན་སྒྲིག་ན་ཡུན་མི་རིང་བར་འདོད།
སྲན་མའི་མེ་ཏོག་དེ་དངོས་གནས་མི་སེམས་འགུལ་བ་ཞིག་ཡོད་མོད།
དེ་ལ་དཀར་དམར་རིགས་གཉིས་ཡོད་ཅིང་། གཤིས་ཀ་འཇམ་ཞིང་
མཉེན་པ་ཞིག་ཡིན། ཁོ་མོ་ནི་ཁྱིམ་ཚང་གི་ལྟ་བ་ཤུགས་དྲགས་པའི་
བུད་མེད་ཅིག་ཡིན་ཏེ། ཕྱི་ཚུལ་མཛེས་ཤིང་ཟས་སྦྱོར་གཡོ་སྐོལ་ལའང་
མཁས། ཁོས་བུད་མེད་དེར་གཉེན་སློང་གྲབས་ཡོད་སྐབས། མེ་ཏོག་དེ་
ཡི་ལོགས་སུ་སྲན་མའི་གང་བུ་ཞིག་ཡོད་པ་མཐོང་བ་དང་། ཁོའི་རྩེ་མོ་
རུ་རྙིད་འདུག་པའི་མེ་ཏོག་ཅིག་བཀལ་ནས་བཞག་ཡོད།
ཁོས “འདི་སུ་རེད།" ཅེས་དྲིས།
སྲན་མའི་མེ་ཏོག་གིས “ང་ཡི་གཅེན་མོ་ཡིན།” ཟེར།
དེ་ནས་ཁོས “དེ་ན་ཁྱོད་ཡང་རྗེས་ཕྱོགས་སུ་འདི་འདྲ་ཞིག་འགྱུར་
ངེས་ཡིན"ཞེས་བཤད།
འདི་ཡིས་ཕྱེ་མ་ལེབ་ཡ་མཚན་སྐྱེ་རུ་བཅུག དེ་ནས་ཁོ་རང་འཕུར་
སོང་།
གསེར་དངུལ་མེ་ཏོག་རིབ་མའི་ཐོག་ཏུ་མར་དཔྱངས་ནས་བསྡད་
ཡོད་ཅིང་། བུད་མེད་འདི་འདྲ་ཞིག་ནི་ཧ་ཅང་དཀོན་ཏེ། ཁོ་ཚོ་ཚང་
མས་ངོ་གནག་ཅིང་། ཤ་མདོག་སེར་པོ་ཡིན། མི་ཆོག ཁོ་རང་བུད་མེད་
འདིའི་རིགས་ལ་སྤྲོ་བ་མེད།
དཔྱིད་ཀ་བུད་སོང་། དབྱར་ཁ་ཡང་མཇུག་རྫོགས་ལ་ཉེ། མྱུར་དུ་
སྟོན་ཀ་རུ་སླེབས་ལ་ཉེ། ཡིན་ཡང་ཁོ་སྔར་བཞིན་ཐེ་ཚོམ་གྱི་རྒྱ་རུ་ཚུད་
ནས་བསྡད། ད་ལྟ་མེ་ཏོག་ཚང་མས་རང་ཉིད་ལ་ཆེས་མཛེས་ཉམས་
ལྡན་པའི་ལྭ་བ་བསྐོན་ཡོད། འོན་ཀྱང་ཕན་ཐོགས་ཅི་ཡང་མེད་དེ། ཁོ་
ཚོ་ལ་དངོས་གནས་གསར་བ་གསར་རྐྱང་གི་ལང་ཚོའི་དྲི་མ་ནོམ་པོ་
དེ་ཡལ་འདུག མི་ནི་རིམ་གྱིས་རྒས་ཚེ། དྲི་ཞིམ་གྱིས་ཕྱུག་པའི་དངོས་
རྫས་ཡོད་ཚད་ལ་སེམས་ཆགས་པ་ཅན་ཞིག་ཡིན། ལྷག་པར་དུ་རྒྱ་
གར་གྱི་ཤིང་པདྨ་དང་མེ་ཏོག་ལུག་མིག་གཉིས་ཀྱི་དྲི་བསུང་དངོས་
གནས་ཡལ་འདུག་པས། ཕྱེ་མ་ལེབ་ཐང་དུ་སྐྱེས་ཡོད་པའི་མེ་ཏོག་དག་
ཅི་ཡི་མདུན་དུ་སོང་།
“ཁོ་མོ་ལ་མེ་ཏོག་མེད་ཅིང་། འོན་ཀྱང་མེ་ཏོག་གི་ཕུང་བོ་ཅིག་
ཡིན་ཏེ།མགོ་མཇུག་བར་གསུམ་དུ་དྲི་ཞིམ་འཐུལ་ཡོད་ཅིང་། ལོ་འདབ་
རེ་རེའི་སྟེང་དུའང་དྲི་ཞིམ་བྱུགས་ཡོད། ངས་ཁོ་མོ་ཆུང་མར་ལེན་རྒྱུ་
ཡིན།”
དེ་ནས་ཁོས་མེ་ཏོག་དག་ཅི་ལ་གཉེན་སློང་གི་དོན་དག་བཤད་པ་ན།
དག་ཅི་ནི་སྒྲ་ཙམ་མི་འབྱིན་པར་དྲང་མོར་ལངས་ནས་བསྡད།
མཇུག་ཏུ་ཁོ་མོས “འུ་གཉིས་གྲོགས་པོ་བྱས་ཆོག་མོད། ཡིན་ཡང་
དོན་དག་གཞན་པ་གླེང་ཡང་དོན་མེད་ཡིན། ང་རང་རྒས་སོང་བ་
དང་། ཁྱོད་ཀྱང་མི་ཆུང་བས། ཕན་ཚུན་ལ་ལྟ་སྐྱོང་བྱེད་པ་ལས་གཉེན་
སྒྲིག་གི་ཕྱོགས་ནི་ཅིས་ཀྱང་གླེང་ཐབས་མེད། ངེད་གཉིས་ལྟ་བུའི་
བགྲེས་པོ་ཞིག་གིས། རང་ཉིད་ཀྱིས་རང་ཉིད་ལ་དེ་འདྲའི་ཀུ་རེ་རྩེ་དོན་
མེད།” ཟེར།
འདི་ལྟར་ཡོང་ཚེ། ཕྱེ་མ་ལེབ་ཀྱིས་ཆུང་མ་འཚོལ་བའི་གོ་སྐབས་
ནི་ཡེ་ནས་མེད་ཅིང་། ཁོས་འདེམ་གསེས་བྱས་པའི་དུས་ཡུན་རིང་སོང་
བས། མཐར་ཕྱེ་མ་ལེབ་དེ་ཚང་མས་བཤད་པའི་མི་རྐྱང་རྒན་པ་རུ་གྱུར།
འདི་ནི་སྟོན་འཇུག་ཅིག་ཡིན་ཏེ། གནམ་གཤིས་ལ་ཆར་བ་མང་
ཞིང་མུན་པ་འཐིབས། ཙག་རླུང་དེ་ལྕང་སྡོང་གི་རྒྱབ་རོལ་དུ་གཡུགས་
ཏེ་ཚང་མ་གྲང་ནས་སོབ་སོབ་ཀྱི་སྒྲ་འབྱིན་བཞིན་ཡོད། གལ་ཏེ་སྐབས་
འདིར་ད་དུང་དབྱར་ཁའི་ལྭ་བ་གྱོན་ནས་གང་སར་སོང་ན་མི་ལེགས་
མོད། དེ་ལྟར་བྱས་ན་ཚང་མས་བཤད་པ་ཇི་བཞིན་གཞན་གྱིས་སྐྱོན་
བརྗོད་བྱེད་ངེས། ངོ་མ་དེ་འདྲ་རེད། དེ་ནས་བཟུང་ཕྱེ་མ་ལེབ་ནི་ཕྱི་
རུ་འཁྱམས་ནས་མི་འདུག་སྟེ། གོ་སྐབས་ཤིག་ལ་བརྟེན་ནས་ཁང་བ་
ཞིག་ཡོད་པ་དེའི་ནང་དུ་འཕུར་སོང་། འདི་ཡི་མེ་ཐབ་ནང་དུ་མེ་འབར་
བཞིན་ཡོད་ཅིང་། དབྱར་དུས་དང་འདྲ་བར་དྲོན་པོ་ཞིག་ཡིན། ཁོས་
གནས་དེར་འཚོ་བ་སྐྱིད་པོ་ཞིག་རོལ་ནས་བསྡད་ཆོག་སྟེ། འོན་ཀྱང་
ཁོས “འཚོ་ཐབས་ཙམ་བྱས་ནས་བསྡད་ན་མི་འགྲིག་མོད། མི་ཞིག་
ཡིན་ན་རང་དབང་དང་ཉི་འོད། རང་ལ་དབང་བའི་མེ་ཏོག་ཆུང་ཆུང་
ཞིག་ཡོད་ན་འགྲིག" ཟེར།
དེ་ནས་ཁོ་ཤེལ་གྱི་དྲ་མའི་ཕྱོགས་སུ་འཕུར་ནས་སོང་བ་དང་། མི་
ཚང་མས་དེར་གཟིགས་མོལ་དང་རོལ་མྱོང་བྱས་རྗེས། ཁབ་རྣོན་པོ་
ཞིག་གིས་ཕུགས་ཏེ་གནའ་རྫས་ཀྱི་སྒམ་ཆུང་ནང་དུ་བཞག འདི་ནི་མི་
རྣམས་ཀྱིས་ཁོ་ལ་བརྩི་མཐོང་བྱེད་པའི་མཚོན་རྟགས་ཤིག་ཡིན།
ཕྱེ་མ་ལེབ་ཀྱིས “ད་ལྟ་ང་ནི་མེ་ཏོག་དང་འདྲ་བར་གཞུང་རྟ་ཞིག་
གི་སྟེང་དུ་བསྡད་ཡོད། འདི་དངོས་གནས་དགའ་འོས་པའི་དོན་དག་
ཞིག་མིན་ཞིང་། གཉེན་སྒྲིག་ཟིན་པ་དང་ཁྱད་པར་མེད། རྒྱུ་མཚན་ནི་
ངས་ད་ལྟ་གཏན་འཇགས་ཀྱི་འཚོ་བ་ཞིག་རོལ་འདུག” ཟེར།
ཁོས་འདི་ལྟར་རང་ཉིད་ལ་སེམས་གསོ་བྱས་ནས་བསྡད།
ཁང་བའི་ནང་གི་མེ་ཏོག་ཅིག་གིས “འདི་ནི་ཇི་འདྲའི་ཉམ་ང་བའི་
སེམས་གསོ་བྱེད་སྟངས་ཤིག་རེད་ཨང་།” ཟེར།
ཕྱེ་མ་ལེབ་ཀྱིས་སེམས་སུ “རང་ཉིད་ཁང་བའི་ནང་གི་མེ་ཏོག་
དེ་དག་ལ་ཡིད་ཆེས་མི་རུང་སྟེ། རྒྱུ་མཚན་ནི་ཁོ་ཚོ་མིའི་རིགས་དང་
འབྲེལ་འདྲིས་ཆེ་བར་འདོད། "

མཐོ་མཆོང་བ།

ཐེངས་ཤིག ལྗི་བ་དང་ཆ་ག་བ། ལྡིང་ངང་བཅས་ཀྱིས་ཁོ་ཚོ་ལས་
སུ་ཞིག་ཆེས་མཐོ་བར་ལྡིང་ཐུབ་པར་ཤེས་འདོད་པས། གནས་དེ་ཡི་
མང་ཚོགས་དང་རླབས་ཆེ་བའི་རྣམ་པ་དེར་ལྟ་འདོད་པའི་སྐུ་མགྲོན་
རྣམས་གདན་ཞུ་བྱས། དེ་ནས་མིང་གྲགས་ཆེ་བའི་མཐོ་མཆོང་བ་འདི་
དག་ཚོམས་ཆེན་ཞིག་གི་ནང་དུ་ལྷན་གཅིག་ཏུ་འདུས།
གོང་མས “འོ་རེད། སུ་ཞིག་ཆེས་མཐོ་བར་ལྡིང་ཐུབ་ན། ངས་དེ་ལ་
རང་གི་བུ་མོ་ཆུང་མ་རུ་སྟེར་རྒྱུ་ཡིན།དེའི་རྒྱུ་མཚན་ནི།གལ་ཏེ་གྲོགས་
པོ་འདི་ཚོ་དོན་མེད་དུ་འགྲན་སྡུར་བྱེད་དུ་བཅུག་ཚེ། དངོས་གནས་
དོན་སྙིང་ཅི་ཡང་མེད་པ་མ་ཟད།འོས་འཚམ་ཞིག་ཀྱང་མིན།” ཞེས་
བཤད།
སྟེགས་བུའི་སྟེང་དུ་ཐོག་མར་འབུད་མཁན་ནི་ལྗི་བ་ཡིན། ཁོའི་
རྣམ་འགྱུར་ནི་ཤིན་ཏུ་སྙིང་རྗེ་བོ་འདུག ཁོས་མཐའ་འཁོར་གྱི་མི་རྣམས་
ལ་གུས་འདུད་ཅིག་འཕུལ་བ་དང་། མིའི་རིགས་དང་མཉམ་དུ་གོམས་
ལོབས་སུ་གྱུར་ཡོད་པས། ཁོ་ལ་རང་ཤུགས་ངང་གུས་ལུགས་བྱེད་པའི་
འདུ་ཤེས་ཟབ་མོ་ཞིག་ཆགས་ཡོད།
དེ་རྗེས་ཆ་ག་བ་སྟེགས་བུའི་སྟེང་དུ་བུད་པ་དང་། ཁོ་ནི་དངོས་
གནས་ཁོབ་ཏོ་ཞིག་ཡིན། འོན་ཀྱང་སྐྱེས་གཟུགས་ནི་ཧ་ཅང་མཛེས་
པ་དང་། ལྷན་སྐྱེས་ཀྱི་ལུས་གོས་ལྗང་མདོག་ཅན་ཞིག་གྱོན་ཡོད། དེ་
མིན་ཁོའི་ཕྱིའི་རྣམ་པ་ལས་ཁོ་ནི་ཨེ་ལྗིབ་ཀྱི་གནའ་བོའི་ཁྱིམ་སྡེ་ཞིག་
ལས་འཚར་ལོངས་བྱུང་བ་ཞིག་ཡིན་པ་ཤེས་ཐུབ། དེའི་སྟབས་ཀྱིས་
ཁོ་ལ་གནས་འདིའི་མི་མང་པོ་ཞིག་གིས་བརྩི་འཇོག་བྱེད། མི་རྣམས་
ཀྱིས་ཁོ་རང་ཞིང་ནང་ནས་བླངས་ཏེ། ཤོག་བུའི་བཟོས་པའི་ཐོག་ཁང་
རིམ་པ་གསུམ་ཅན་གྱི་ཁང་བརྩེགས་ཤིག་གི་ནང་དུ་བཞག་པ་དང༌།
རི་མོ་ཅན་གྱི་ཤོག་ངོས་ནང་དུ་སྐོར་ནས་བཟོས་ཡོད། ཁང་བརྩེགས་དེ་
ལ་སྒོ་དང་སྒེའུ་ཁུང་ཆ་ཚང་བར་ཡོད་ཅིང་། དེ་མིན་དེ་དག་ཡོད་ཚད་
“མཛེས་མའི” སྟེང་ནས་དྲས་པ་ཡིན།
ཆ་ག་བས “ངས་གླུ་དབྱངས་བླངས་པ་ངོ་མ་བཟང་། དེ་ལས་ལྷག་
པ་ཞིག་ནི་ས་སྐྱེས་རྡོ་སྐྱེས་ཀྱི་ཆ་ག་བ་བཅུ་དྲུག་གིས་ཆུང་དུས་ནས་
བླངས་ཏེ་ད་ལྟའི་བར་དུ་ཁང་མིག་གཅིག་ཀྱང་ཐོབ་མེད། ཁོ་ཚོས་ངའི་
གནས་ཚུལ་ཐོས་ཚེ་ཕྲག་དོག་གིས་བཟོད་མ་ཐུབ་པར་ལུས་ཕུང་ཡང་
སྔོན་ལས་ཇེ་ཞན་དུ་སོང་ནས་རིད་པར་གྱུར་ཡོད།” ཟེར།
ལྗི་བ་དང་ཆ་ག་བས་སྒྲོ་འདོགས་ཅི་ཡང་མེད་པར་རང་རང་ནི་མི་
ཅི་འདྲ་ཞིག་ཡིན་པ་གསལ་བཤད་བྱས་པ་དང་། རང་ཉིད་སྲས་མོ་དང་
གཉེན་སྒྲིག་པའི་ཐོབ་ཐང་ཡོད་སྙམ།
ལྡིང་ངང་གིས་ཁ་གཅིག་ཀྱང་མ་གྲགས་པར་བསྡད། འོན་ཀྱང་
བཤད་པ་ལྟར་ན་ཁོས་ཀྱང་རང་ཉིད་མཆོག་ཏུ་བརྩི་བཞིན་ཡོད་ཟེར།
ཕོ་བྲང་ནང་གི་ཁྱི་དེ་ཡིས་ཁོ་ལ་སྣོམ་སྣོམ་ཞིག་བྱས་ཏེ། ཧ་ཅང་གདེང་
ཚོད་ཡོད་པའི་སྒོ་ནས། ལྡིང་ངང་ནི་མཐོ་རིམ་ཁྱིམ་སྡེ་ཞིག་ནས་ཡོང་
བ་ཡིན་ཟེར། དེ་རུ་ཁ་གཅིག་ཀྱང་མི་གྲག་ཅིང་བཟང་རྟགས་གསུམ་
ཐོབ་མྱོང་བའི་དཔོན་པོ་རྒན་པ་ཞིག་གིས། རང་ཉིད་ཀྱིས་ལྡིང་ངང་
ལ་ལྷན་སྐྱེས་ཀྱི་མངོན་ཤེས་ཀྱི་ནུས་པ་ཞིག་ཡོད་པ་ཤེས་ཡོད་དེ། མི་
རྣམས་ཀྱིས་ཁོའི་སྒལ་ཚིགས་ལ་བལྟས་རྗེས་སུ། ད་ལོ་དགུན་ཁའི་
ནམ་ཟླའི་འཁྱགས་ཚད་ཤེས་ཐུབ། འདི་ནི་མི་རྣམས་ཀྱིས་གཞན་པའི་
ལོ་རྒྱུས་སྨྲ་བ་དག་གི་སྒལ་གཞུང་ལས་མཐོང་ཐུབ་བྲལ་བ་ཞིག་ཡིན།
གོང་མས “ངས་ད་ནས་བཟུང་ཅི་ཡང་མི་བཤད། འགྲམ་ནས་
གཟིགས་ཏེ་བསྡད་ཆོག་སྟེ། ཡོད་ཚད་རང་སེམས་ན་གསལ་ཆ་
ཡོད།” ཟེར།
ད་ལྟ་ཁོ་ཚོ་ལྡིང་གྲབས་ཡོད། ལྗི་བ་དེ་ཡར་ལྡིང་བ་ཧ་ཅང་མཐོ་བ་
དང་། སུས་ཀྱང་མ་མཐོང་པར་ཚང་མས་ལྡིང་མ་སོང་ཟེར། བཤད་ཚུལ་
དེ་དངོས་གནས་གནས་ལུགས་དང་མི་མཐུན།
ཆ་ག་བ་དེ་ལྗི་བ་ལྟ་བུ་ཞིག་ལྡིང་མ་ཐུབ་སྟེ། འོན་ཀྱང་ཁོ་རང་གོང་
མའི་ཞལ་ངོ་རུ་ལྡིང་སོང་བས། གོང་མས་དེ་ནི་དངོས་གནས་ཚད་ལས་
བརྒལ་སོང་ཟེར།
ལྡིང་ངང་གནས་དེར་ལངས་ནས་ཡུད་ཙམ་ཞིག་ལ་བསྡད་པ་དང་།
ཚང་མས་ཁོ་རང་ལྡིང་མི་ནུས་པར་འདོད།
ཕོ་བྲང་ནང་གི་ཁྱི་དེ་ཡིས “ངའི་རེ་བ་ཡིན་ན་ཁོ་ལ་གནད་དོན་ཅི་
ཡང་མེད་པར་སྨོན།” ཟེར་ནས། ལྡིང་ངང་གི་ཐོག་ཏུ་ཡང་བསྐྱར་སྣོམ་
སྣོམ་ཞིག་བྱས།
ལྡིང་ངང་དེ་ཡར་ལྡིང་བ་ཙམ་གྱིས་སྲས་མོའི་པང་དུ་ལྷུང་། ཁོ་མོ་
ནི་ཅུང་དམའ་བའི་གསེར་གྱི་རྐུབ་སྟེགས་ཤིག་གི་ཐོག་ཏུ་བཞུགས་
ཡོད།
གོང་མས “སུ་ཞིག་ངའི་བུ་མོའི་ཐོག་ཏུ་ལྡིང་ཐུབ་སོང་ཚེ། དེ་ནི་
ཐེངས་འདིའི་འགྲན་སྡུར་ཁྲོད་ཀྱི་རྒྱལ་ཁ་ཐོབ་མཁན་ཡིན་ཞིང་། ཐེངས་
འདིའི་མཐོ་མཆོང་བྱེད་པའི་དམིགས་འབེན་ཡང་ཡིན། འོན་ཀྱང་མཐོ་
ཚད་དེ་འདྲ་ཞིག་ལ་ལྡིང་དགོས་ན་ངེས་པར་དུ་ཐབས་དང་བློ་རིག་
དགོས་”་ཟེར། ལྡིང་ངང་ལ་དངོས་གནས་ཐབས་ཡོད་པའི་ངང་ཚུལ་ཞིག་
ཤར་ཡོད། མ་གཞི་ཁོའི་རྐང་བ་ནི་ཧ་ཅང་རིང་བ་དང་། ཕལ་ཆེར་ཁོའི་
ཐོད་པའི་མཚམས་སུ་ཐོན།དེའི་སྟབས་ཀྱིས་ཁོ་ལ་སྲས་མོ་ཐོབ་པ་ཡིན།
ལྗི་བས “ང་རང་ཆེས་མཐོ་བར་ལྡིང་བ་ཡིན། འོན་ཀྱང་ཕན་
ཐོགས་ཅི་ཡང་མེད། ཡིན་ཡང་ཁོ་ལ་ཤིང་ལྤགས་དང་ཚིལ་སྣུམ་ཀྱི་
ངང་བའི་རུས་སྒྲོམ་ཞིག་ཐོབ་རུང་། ང་རང་སྔར་བཞིན་ཆེས་མཐོ་བར་
ལྡིང་ཐུབ། འོན་ཀྱང་འཇིག་རྟེན་འདི་རུ། མི་ཞིག་གིས་རང་ཉིད་མངོན་
འདོད་ཚེ། དེ་ལ་ངེས་པར་དུ་སྐྱེ་གཟུགས་ཡག་པོ་ཞིག་དགོས།” ཞེས་
བཤད།
རྗེས་སུ་ལྗི་བ་དེ་ཕྱི་རྒྱལ་གྱི་དཔུང་ཚོགས་ཤིག་ཏུ་ཞུགས། གོ་ཐོས་
ལྟར་ན་དམག་མི་བྱེད་པའི་དུས་སུ་སྐུ་གཤེགས་སོང་ཟེར།
ཆ་ག་བ་དེ་ཡུར་བའི་ནང་དུ་བསྡད་ནས། འཇིག་རྟེན་འདིའི་བྱ་
དངོས་ཡོད་ཚད་ལ་ནན་ཏན་གྱིས་བསམ་བློ་བཏང་བཞིན་རང་དབང་
མེད་པར “དགོས་པ་ནི་སྐྱེ་གཟུགས་ཡིན། དགོས་པ་ནི་སྐྱེ་གཟུགས་
ཡིན།" ཟེར།
དེ་ནས་ཁོས་རང་གི་སྐྱོ་གླུ་དེ་ལེན་བཞིན་ཡོད། ང་ཚོས་ཁོའི་སྐྱོ་གླུ་
ཡི་ཁྲོད་དུ་གཏམ་རྒྱུད་འདི་ཐོས་པ་ཡིན། གཏམ་རྒྱུད་འདི་དོན་དངོས་
ཤིག་མིན་སྲིད་ཅིང་། ང་ཚོས་དེ་པར་བསྐྲུན་བྱས་ཟིན།

ཉི་འོད་ཀྱི་གཏམ་རྒྱུད།

རླུང་བུས “ངས་གཏམ་རྒྱུད་ཅིག་བཤད།" ཟེར།
ཆར་བས “མི་ཆོག ཁྱེད་ཀྱིས་ང་ལ་བཟོད་སྒམ་གནང་རོགས།
ད་ལྟ་ངས་བཤད་དགོས། ཁྱོད་རང་སྲང་ལམ་གྱི་གྲུ་ཟུར་ཞིག་ནས་དུས་
ཡུན་རིང་བོར་བསྡད་པ་དང་། རང་ཉིད་ཀྱི་ནུས་ཤུགས་ཡོད་རྒུ་བཏོན་
ནས་གང་སར་ཨག་སྐོར་བརྒྱབས་ཟིན།” ཅེས་བཤད།
རླུང་བུས “ཁྱེད་ཀྱིས་ང་ལ་ཐུགས་རྗེ་ཞུ་འདོད་པ་འདི་འདྲ་ཞིག་
ཡིན་ནམ། ཁྱེད་ཀྱི་ཆེད་དུ། ངས་ཆར་གདུགས་ཡར་བརྫེས་པ་ཡིན།
ཡིན་ལགས། མི་རྣམས་ཀྱིས་ཁྱོད་དང་འབྲེལ་འདྲིས་བྱེད་མི་འདོད་པའི་
སྐབས་སུ།ངས་ད་དུང་ཆར་གདུགས་ཐེད་དུ་བཅུག” ཅེས་ཟེར།
ཉི་འོད་ཀྱིས “ངས་སྐད་ཆ་འགའ་བཤད། ཚང་མས་འུར་མ་
རྒྱག” སྐད་ཆ་འདི་བཤད་སྟངས་ཤུགས་དྲག་པས། རླུང་བུ་དེ་ཁ་རོག་
ཏུ་བསྡད། འོན་ཀྱང་ཆར་བས་རླུང་བུ་སྒུལ་བཞིན་དུ་བཤད་རྒྱུར “ང་
ཚོས་འདི་ལྟར་བཟོད་བསྲན་བྱས་ཏེ་འདུག་པ་ཡིན་ནམ། ཉི་འོད་ལྕམ་
མོ་འདི་དོན་མེད་དུ་ཕྲ་མ་བྱེད་དུ་འོང་བ་ཡིན། ང་ཚོས་ཁོ་མོས་ཁ་ལ་
ཉན་ན་རིན་ཐང་ཅི་ཡང་མེད།” ཟེར།
དེ་ནས་ཉི་འོད་ཀྱིས “ངང་བ་ཞིག་རྦ་རླབས་ཆལ་ཆིལ་དུ་འཕྱོ་བའི་
རྒྱ་མཚོའི་སྟེང་དུ་འཕུར་བཞིན་ཡོད་ཅིང་། ཁོའི་སྒྲོ་སྤུ་རེ་རེ་ནི་གསེར་
གྱི་མདོག་འདྲ་བར་འོད་འཕྲོ་བ་ཞིག་ཡིན། ཐེངས་ཤིག་ངང་བ་འཕུར་
ནས་འགྲོ་སྐབས། སྒྲོ་སྤུ་ཞིག་ཚོང་གྲུ་ཆེན་པོ་ཞིག་གི་ཐོག་ཏུ་ལྷུང་།
ཚོང་གྲུ་ནི་གཡོར་བ་སྒྲེང་ནས་མདུན་དུ་བསྐྱོད་བཞིན་ཡོད། སྒྲོ་སྤུ་མར་
ལྷུང་ནས་ན་གཞོན་ཞིག་གི་སྐྲའི་ཐོག་ཏུ་བབས། ཁོས་ཚོང་རྫས་ལ་
དོ་དམ་བྱེད་པ་ཡིན་པས། མི་རྣམས་ཀྱིས་ཁོ་ལ “ཚོང་དཔོན།” ཞེས་
འབོད། བསོད་ནམས་ཅན་གྱི་བྱ་དེ་ཡི་སྒྲོ་སྤུ་ཁོའི་མགོ་ལ་རེག་པ་ཙམ་
གྱིས། ཁོའི་ལག་གི་སྨྱུ་གུ་ཞིག་ཏུ་གྱུར་ཅིང་། དེ་ནས་ཅང་མ་མགོར་
བར་ཁོ་རང་ཚོང་བ་ཕྱུག་པོ་ཞིག་ཏུ་གྱུར་ཟིན། ཁོས་གསེར་རྟའི་རྟགས་
མ་ཞིག་ཉོ་ཐུབ་ཅིང་། གསེར་སྡེར་བཀོལ་ནས་སྐུ་དྲག་གི་མཚོན་རྟགས་
སུ་བསྒྱུར། ངས་དེའི་ཐོག་ཏུ་འོད་འཕྲོས་མྱོང་།” ཟེར།
ཉི་འོད་ཀྱིས “ངང་བ་དེ་ལྗང་མདོག་གི་རྩྭ་ཐང་སྟེང་དུ་འཕུར་ཡོང་།
དེ་རུ་ཁེར་རྐྱང་དུ་སྡོད་པའི་སྡོང་རྒན་ཞིག་ཡོད་པ་དང་། ལོ་བདུན་ཅན་
གྱི་རྫི་བོ་ཆུང་ཆུང་ཞིག་དེའི་སྲུབས་འོག་ཏུ་ཉལ་ནས་བསྡད་ཡོད། ངང་
བ་གནས་དེ་རུ་བརྒྱུད་ནས་འཕུར་སྐབས། སྡོང་བོ་དེ་ཡི་ལོ་མ་ཞིག་གི་
ཐོག་ཏུ་འོ་ཞིག་བྱས་པ་ན། ལོ་མ་དེ་བྱིས་པའི་ལག་ཏུ་ལྷུང་སོང་། དེ་
ནས་ཅི་ཡིན་མེད་པར་ལག་ནང་དུ་ལྷུང་བའི་ལོ་མ་དེ་ལོ་མ་གསུམ་དུ་
གྱུར། དེ་ནས་བཅུ་རུ་གྱུར། ཇེ་མང་ནས་ཇེ་མང་དུ་གྱུར་ཏེ། མཐར་དཔེ་
ཆ་ཞིག་ཏུ་གྱུར་སོང་། ཁོས་དཔེ་ཆ་འདིའི་ནང་དུ་རང་བྱུང་གི་ངོ་མཚར་
དང་། མེས་རྒྱལ་གྱི་སྐད་ཆ། དད་མོས་དང་ཤེས་བྱ་སོགས་བཀླགས།
གཉིད་ལོག་སྐབས། ཁོས་རང་གིས་བཀླགས་ཟིན་པ་དག་མི་བརྗེད་
པའི་ཆེད་དུ། དཔེ་ཆ་སྔས་མགོའི་འོག་ཏུ་བཞག་ནས་གཉིད། དཔེ་ཆ་
འདི་ཡིས་ཁོ་རང་སློབ་གྲྭའི་རྐུབ་སྟེགས་དང་ཅོག་ཙེ་ཡི་མདུན་དུ་ཁྲིད་
སོང་། ངས་མཁས་པ་མང་བོའི་ཁྲོད་དུ་ཁོའི་སྙན་གྲགས་ཐོས་མྱོང་།”
ཉི་འོད་ཀྱིས “ངང་བ་དེ་ལྷིང་འཇགས་ཀྱི་ནགས་གསེབ་ཏུ་འཕུར་བ་
དང་། སྨག་ནག་ཅིང་ཁུ་སིམ་མེར་ཡོད་པའི་མཚེའུ་ཞིག་གི་ངོས་སུ་
བབས། དེ་རུ་མེ་ཏོག་ཀུ་མུད་དང་ཀུ་ཤུ་སོགས་སྐྱེས་ཡོད་པ་དང་། ཁུ་
བྱུག་དང་ཕུག་རོན་གྱིས་དེ་རུ་རང་ཉིད་ཀྱི་ཁྱིམ་གཞི་འཛུགས་སྐྲུན་
བྱེད་བཞིན་ཡོད།”
“དབུལ་ཅིང་ཕོངས་བའི་བུད་མེད་ཅིག་གིས་འབུད་ཤིང་འཐུ་
བཞིན་ཡོད། ཁོ་མོས་འབུད་ཤིང་རྒྱབ་ཏུ་ཁུར་བ་དང་བྱིས་པ་རུམ་དུ་
བཅུག་ནས་ཕྱིར་ཁྱིམ་དུ་ལོག་བཞིན་ཡོད། མོས་གསེར་མདོག་གི་ངང་
བ་ཞིག་རྩྭ་འདམ་གྱིས་གང་བའི་མཚེའུའི་འགྲམ་ནས་འཕུར་སོང་བ་
མཐོང་བ་དང་། གནས་དེ་རུ་དངོས་པོ་ཞིག་ལམ་ལམ་དུ་འཚེར་བཞིན་
ཡོད་དེ། མ་གཞི་དེ་ནི་གསེར་གྱི་སྒོ་ང་ཞིག་ཡིན་ཏེ། མོས་དེ་རུམ་དུ་
བཅུག་ནས་ཁྱེར་སོང་། སྒོ་ང་དེ་དྲོད་ཀྱིས་ཁེངས་ཡོད་པས་ནང་དུ་ཚེ་
སྲོག་ཅིག་ཡོད་པ་གདོན་མི་ཟའོ། ། ངོ་མ་རེད། སྒོང་ཤུན་ནང་དུ་ཚུར་
རྡུང་བཞིན་པའི་སྒྲ་ཞིག་གྲགས་པ་མོས་ཐོས་བྱུང་སྟེ། མོས་ད་དུང་རང་
ཉིད་ཀྱི་སྙིང་འཕར་ལྡིང་བྱེད་པའི་སྒྲ་ཡིན་པར་འདོད།”
“མོ་རང་གི་ཐབས་ཆག་གི་ཁང་བའི་ནང་དུ་སོང་སྟེ། སྒོ་ང་དེ་རུམ་
ནས་ཕྱིར་བླངས་པ་ན། དེ་ནི་རིན་ཐང་གཞལ་དུ་མེད་པའི་གསེར་གྱི་
དུས་ཚོད་ཅིག་དང་མཚུངས་ཤིང་། ཡིན་ཡང་དེ་ནི་ཚེ་སྲོག་དང་ལྡན་
པའི་སྒོ་ང་ཞིག་ཡིན། དེ་ཁ་བཀད་པ་ན་ངང་བ་ཆུང་ཆུང་ཞིག་གི་མགོ་
འཇུར་འོང་བ་དང་། ཁོའི་སྒྲོ་སྤུ་ནི་སེར་བོ་གསེར་གཤའ་མ་ཞིག་དང་
འདྲ་སྟེ། སྐེ་རུ་ཨ་ལོང་བཞི་བཏགས་ཡོད། དེའི་རྒྱུ་མཚན་ནི་ཉམ་ང་
བའི་བུད་མེད་དེ་ལ་བྱིས་པ་བཞི་ཡོད་ཅིང་། ཁོ་མོ་ནགས་གསེབ་ཏུ་
འགྲོ་སྐབས་བྱིས་པ་གཅིག་རུམ་ལ་བཅུག་ནས་སོང་བ་དང་། བྱིས་པ་
གསུམ་ཡུལ་ནས་བཞག ཁོ་མོས་བྱིས་པ་རེ་རེར་ཨ་ལོང་རེ་ཡོད་པ་
ཧ་གོ་བ་དང༌། མོས་དེ་ལྟར་ཧ་གོ་མ་ཐག གསེར་བྱ་ཆུང་ཆུང་མྱུར་དུ་
འཕུར་ནས་བུད་སོང་།”
“ཁོ་མོས་ཨ་ལོང་རེ་རེ་ལ་འོ་བྱས་པ་དང་མཉམ་དུ། བྱིས་པ་ཚོར་
ཡང་འོ་ཞིག་བྱས། མོས་ཨ་ལོང་དེ་དག་བྱིས་པའི་བྲང་ཁ་ལ་གླན་ནས་
བསྡད་པ་དང་། བྱིས་པ་ཚོའི་མཛུབ་མགོར་བསྐོན་ནས་བཞག”
ཉི་འོད་ཀྱིས “ངས་མཐོང་ཟིན། ངས་རྗེས་སུ་བྱུང་བའི་དོན་དག་
ཡོད་ཚད་མཐོང་ཟིན།” ཟེར།
“བྱིས་པ་གཅིག་འདམ་ནང་དུ་ཙོག་བསྡད་དེ། ལག་ཏུ་འདམ་གང་
བཟུང་ཡོད་ཅིང་། དེ་ནས་ཁོས་གསེར་གྱི་ལུག་བལ་ཁྱེར་ཡོང་བའི་ཡ་
སིན་གྱི་སྐུ་འདྲ་ཞིག་བཞེངས། ”
“བྱིས་པ་གཉིས་པ་དེ་རྩྭ་ཐང་དུ་སོང་བ་དང་། དེ་རུ་རིགས་སྣ་མི་
འདྲ་བའི་མེ་ཏོག་མང་པོ་བཞད་ཡོད། ཁོས་མེ་ཏོག་སྤར་གང་བཏུས་
ནས་ཤུགས་ཀྱིས་གཅུས་ནས་ཁུ་བ་ཡོང་དུ་བཅུག ལོ་དུ་མའི་རྗེས་སུ་
བྱིས་པ་དེ་རླབས་ཆེ་བའི་རི་མོ་བ་ཞིག་ཏུ་གྱུར།”
“བྱིས་པ་གསུམ་པ་ཡིས་ཨ་ལོང་ཁ་ནང་དུ་བཟུང་སྟེ། སྒྲ་མི་འདྲ་
བ་མང་བོ་གྲགས་སུ་བཅུག་པ་དང་། བསམ་བློ་དང་བརྩེ་དུང་དབྱངས་
ཀྱི་འགྱུར་ཁུགས་དང་ཇི་བཞིན་བསྐྱོད་ཅིང་། དེ་ནས་ཡང་ངང་བ་དང་
ཇི་བཞིན་རྒྱ་མཚོའི་གཏིང་རིམ་རྐྱལ་ནས་སོང་། ཁོ་རང་རླབས་ཆེན་
གྱི་རོལ་མོ་བ་ཞིག་ཏུ་གྱུར་པ་དང་། རྒྱལ་ཁབ་གང་མང་གིས་གདན་
འདྲེན་བྱེད་བཞིན་པའི་མི་སྣ་ཞིག་ཏུ་གྱུར།”
“བྱིས་པ་བཞི་བ་ལ་མཚོན་ན། མི་མང་པོ་ཞིག་གིས་ཁོ་ནི་སྨྱོན་པ་
ཞིག་ཡིན་པར་བཤད་པ་དང་། བྱ་ནད་པ་ཞིག་དང་འདྲ་བར་ཕོ་བ་རིས་
དང་སྣུམ་ཟོས་ནས་བསྡད། འོན་ཀྱང་ཁོ་ལ་སྙན་ངག་པའི་ཉམས་ལྡན་
ཞིང་། ངང་བའི་གསེར་གྱི་ཨ་ལོང་ཐོབ་ཡོད་པས། ཁོའི་བསམ་བློ་ནི་
གསེར་གྱི་ཕྱེ་མ་ལེབ་ཞིག་དང་འདྲ་བར་འཕུར་ནས་སོང་།”
རླུང་བས “གཏམ་རྒྱུད་དེ་རིང་དྲགས་སོང་།"
ཆར་བས “སྤྲོ་ཅི་ཡང་མེད། ཁྱེད་ཀྱིས་ངའི་ཐོག་ལ་བསེར་བུ་ཞིག་
སྦྱིན་རོགས། ང་རང་གཉིད་ལས་སངས་དགོས།” ཟེར།
དེ་ནས་རླུང་བས་བསིལ་རླུང་ཞིག་དལ་གྱིས་ལྡིང་དུ་བཅུག་པ་དང་།
ཉི་འོད་ཀྱིས་མུ་མཐུད་དུ་བཤད།
“ངང་བ་དེ་ཡངས་ཤིང་རྒྱ་ཆེ་བའི་མཚོ་ཁུགས་ནས་འཕུར་སོང་། ཉ་
བས་དེ་རུ་རྙི་བཙུགས་ནས་བཞག་ཡོད་པ་དང་། ཁོ་ཚོའི་ནང་དུ་ཆེས་
དབུལ་བོའི་ཉ་བ་ཞིག་གཉེན་སྒྲིག་བྱེད་བཞིན་ཡོད།”
“ངང་བས་ཁོ་ལ་སྤོས་ཤེལ་ཞིག་བྱིན། སྤོས་ཤེལ་དེར་ཡིད་འགུག་
གི་ནུས་པ་ཡོད་མོད། སྤོས་ཤེལ་ནི་གཅེས་སུ་འོས་པའི་བསུང་རྫས་
ཤིག་ཡིན་ཞིང་། དྲི་ཞིམ་དེ་ནི་ཆོས་ཁང་ལས་ཁྱབ་ཡོང་བ་དང་འདྲ་སྟེ།
གནམ་བདག་དང་རང་བྱུང་ཁམས་ཀྱི་དྲི་བསུང་འཐུལ་འོང་། ཁོ་ཚོ་ལ་
དངོས་གནས་བདེ་སྐྱིད་ལྡན་པའི་ཁྱིམ་གཞི་ཞིག་གི་ཚོར་སྣང་སྟེར་བ་
དང་། སྤྱིར་བཏང་གི་འཚོ་བ་ལ་ཡིད་ཚིམ་ཡོད་པས། ཁོ་ཚོའི་འཚོ་བ་ནི་
ཉི་འོད་བཞིན་སྤྲོ་སྣང་ལྡན་པའི་གཏམ་རྒྱུད་དངོས་མ་ཞིག་ཏུ་གྱུར།”
རླུང་བས “ང་ཚོས་ངལ་གསོ་ཞིག་བྱེད་ན་ཆོག་གམ། ཁྱེད་ཀྱིས་
བཤད་པ་རིང་དྲགས་སོང་བས་སུན་སྣང་སྐྱེ་སྲིད།” ཟེར།
ཆར་བས་ཀྱང“ངས་ཀྱང་ཉན་ཏེ་སུན་སྣང་སྐྱེས་བྱུང་།” ཟེར།

མཐེ་བོང་བུ་མོ།

སྔོན་ཆད་བུད་མེད་ཅིག་ཡོད་དེ། མོའི་རེ་བ་ནི་རང་ལ་བྱིས་པ་
ཆུང་ཆུང་ཞིག་ཡོད་ན་འདོད། འོན་ཀྱང་མོས་རང་ཉིད་ས་གང་ལ་སོང་
ན་དེ་འདྲའི་བྱིས་པ་ཞིག་ཐོབ་ཐུབ་པ་མི་ཤེས་མོད། དེའི་རྐྱེན་གྱིས་མོ་
ལྷ་མོ་ཞིག་ལ་བཀའ་འདྲི་ཞུ་བར་སོང་བ་དང་། ཁོ་མོས་ལྷ་མོ་དེ་ལ “ང་
ལ་དངོས་གནས་བྱིས་པ་ཆུང་ཆུང་ཞིག་ཡོད་ན་འདོད་པས། ཁྱེད་ཀྱིས་
ང་རང་ས་ཕྱོགས་གང་ལ་སོང་ན་ད་གཟོད་དེ་འདྲ་ཞིག་ཐོབ་ཐུབ་པར་
གསུང་རོགས ཞེས་བཤད།
ལྷ་མོས “ཨེ……དེ་ལས་སླ་མོ་ཞིག་རེད། ཁྱེད་ཀྱིས་ནས་འབྲུ་
འདི་ཁྱེར་སོང་དང་། དེ་ནི་ཞིང་གྲོང་དུ་སྐྱེས་ཡོད་པའི་ནས་འབྲུ་དང་མི་
འདྲ་ཞིང་། བྱ་ཡིས་གཟན་ཆས་སུ་སྤྱོད་པའི་ནས་འབྲུ་དེའང་མིན། ཁྱེད་
ཀྱིས་དེ་མེ་ཏོག་རྟེན་སྡེར་ནང་དུ་བཏབ་ན། རང་ལ་མཁོ་བའི་དངོས་པོ་
དེ་ཐོབ་ཐུབ།" ཟེར།
བུད་མེད་དེས “ཐུགས་རྗེ་ཆེ།” ཞུ་བ་དང་ལྷན་དུ། ལྷ་མོ་ལ་
དངུལ་སྒོར་གསུམ་བྱིན། དེ་ནས་ཕྱིར་ཁྱིམ་ལ་ལོག་སྟེ་ནས་འབྲུ་
བཏབ་པ་དང་། ཡུན་རིང་མ་འགོར་བར། མཛེས་ཤིང་ལྟ་ན་སྡུག་པའི་
དམར་མདོག་གི་མེ་ཏོག་ཆེན་པོ་ཞིག་སྐྱེས་ཡོང་། དེ་བལྟས་པ་ཙམ་
གྱིས་མེ་ཏོག་ཥོ་ལེབ་དང་ཧ་ཅང་འདྲ་ཞིང་། ཡིན་ཡང་ལོ་འདབ་ཚང་མ་
ཕྱོགས་གཅིག་ཏུ་དམ་པོར་བསྐུམ་ཡོད་དེ། སྔར་བཞིན་ཁ་མ་ཕྱེ་བའི་མེ་
ཏོག་གི་ཆུན་པོ་ཞིག་དང་མཚུངས།
བུད་མེད་ཀྱིས “འདི་ནི་ཤིན་ཏུ་ཡག་པའི་མེ་ཏོག་ཅིག་ཡིན”ཟེར་
ཞོར་དུ་མཛེས་ཤིང་སེར་ལ་དམར་མདངས་འདྲེས་པའི་འདབ་ལོའི་སྟེང་
ལ་འོ་ཞིག་བྱས། ཡིན་ཡང་མོས་འོ་བྱེད་པའི་སྐབས་དེར། མེ་ཏོག་དེ་
གློ་བུར་དུ་ཁ་ཕྱེ་སོང་། ད་ནི་མི་རྣམས་ཀྱིས་དེ་ནི་མེ་ཏོག་ཋོ་ལེབ་ངོ་མ་
ཞིག་ཡིན་པ་ཤེས་ཟིན། འོན་ཀྱང་མེ་ཏོག་འདིའི་དཀྱིལ་གྱི་ལྗང་མདོག་
གི་ཟེའུ་འབྲུའི་སྟེང་དུ། ལོ་ན་ཆུང་བའི་བུ་མོ་ཆུང་ཆུང་ཞིག་ཚོག་ནས
བསྡད་ཡོད་པ་དང་། བལྟས་པ་ཙམ་གྱིས་དཀར་ཞིང་སྙིང་རྗེ་བོ་ཞིག་
འདུག མོ་ནི་མཐེ་བོང་གི་ཕྱེད་ཀ་ཙམ་ལས་མེད་པས། མི་རྣམས་ཀྱིས་
མོ་ལ “མཐེ་བོང་བུ་མོ།" ཞེས་འབོད་པ་ཡིན།
མཐེ་བོང་བུ་མོའི་འགུལ་སླེ་ནི་མཛེས་ཤིང་འོད་ཆེམ་ཆེམ་བྱེད་
པའི་སྟར་ཀའི་ཤུན་ལྐོགས་ཤིག་ཡིན་པ་དང་། འབོལ་སྟན་ནི་སྔོན་
མདོག་གི་མུ་མེན་གྱི་ལོ་འདབ་ཅིག་ཡིན། ཉལ་གོས་ནི་རྒྱ་སེའི་མེ་ཏོག་
གི་འདབ་མ་ཞིག་ཡིན་མོད། འོན་ཀྱང་ཉིན་དཀར་ཁོ་མོ་ཅོག་ཙེའི་སྟེང་
དུ་རྩེད་དགའ་ལ་རོལ་བ་དང་། ཅོག་ཙེའི་སྟེང་དུ་བུད་མེད་དེ་ཡིས་སྡེར་
མ་ཞིག་བཞག་ཡོད་ཅིང་། དེའི་སྟེང་དུ་སྒོར་དབྱིབས་ཅན་གྱི་མེ་ཏོག་
གི་ཐག་པས་རྒྱན་པ་དང་། མེ་ཏོག་གི་འདབ་ལག་ཆུའི་ནང་དུ་སྦངས་
ཡོད།ཆུ་ཁ་རུ་ཥོ་ལེབ་ཀྱི་ལོ་འདབ་ཆེན་པོ་ཞིག་གཡེང་ཡོད་ཅིང་། མཐེ་
བོང་བུ་མོ་ནི་ལོ་འདབ་སྟེང་དུ་ཙོག་ནས་བསྡད་ཆོག་ཅིང་། རྟ་རྔ་དཀར་
པོ་གཉིས་ནི་གྲུ་ཁེམ་དུ་སྤྱད་དེ། སྡེར་མའི་ནང་དུ་ཕར་རྐྱལ་ཚུར་རྐྱལ་
བྱས་ནས་བསྡད་ཡོད།རྣམ་པ་འདི་དངོས་གནས་ཇི་འདྲའི་མཛེས་པ་ལ་
ཨང་།མོས་ད་དུང་སྙན་ཞིང་འཇེབས་པའི་གླུ་དབྱངས་ཤིག་ལེན་བཞིན་
ཡོད་པ་དང་། སུས་ཀྱང་དེ་འདྲའི་སྙན་འཇེབས་ལྡན་པའི་གླུ་སྐད་ཅིག་
ཐོས་མ་མྱོང་ངོ་།།
ཉིན་ཞིག་གི་མཚན་མོར། ཁོ་མོ་རང་གི་མཛེས་ཤིང་སྡུག་པའི་ཉལ་
ཁྲིའི་སྟེང་དུ་གཉིད་འདུག་པའི་སྐབས་སུ། སྐྱུག་བྲོ་བའི་དུག་སྦལ་ཞིག་
སྒེའུ་ཁུང་རྒྱུད་ནས་ནང་དུ་ལྡིང་བྱུང་། དུག་སྦལ་འདི་ཧ་ཅང་ཆེ་ཞིང་
བཙོག་ལ་འབྱར་ཁུ་ལྡག་གུ་ཅན་ཞིག་ཡིན། མོ་ཐད་ཀར་ཅོག་ཙེའི་སྟེང་
དུ་ལྡིང་། མཐེ་བོང་བུ་མོ་ཅོག་ཙེའི་སྟེང་གི་དམར་རྐྱང་གི་རྒྱ་སེའི་མེ་
ཏོག་གི་འདབ་ལོའི་འོག་ཏུ་གཉིད་དུ་ཡུར་འདུག
དུག་སྦལ་གྱིས “བུ་མོ་འདི་ངའི་བུ་ཡི་ཆུང་མ་བྱས་ཆོག” ཟེར།དེ་
ནས་དུག་སྦལ་གྱིས་སྤར་གང་བྱས་ནས་མཐེ་བོང་བུ་མོ་གཉིད་འདུག་
པའི་སྟར་ཀའི་ཤུན་ལྐོགས་དེ་བཟུང་བ་དང་། དེ་རྒྱབ་ཏུ་ཁུར་ནས་སྒེའུ་
ཁུང་གི་ཕྱི་རོལ་དུ་ལྡིང་ནས་ཐད་ཀར་མེ་ཏོག་ལྡུམ་རའི་ནང་དུ་སོང་།
ལྡུམ་རའི་ནང་དུ་ཆུ་ཕྲན་ཞིག་བཞུར་ནས་འགྲོ་བཞིན་ཡོད།
འགྲམ་གཉིས་ནི་དམའ་ཞིང་བརླན་པར་གྱུར་ཡོད། དུག་སྦལ་དང་
ཁོ་མོའི་བུ་གཉིས་གནས་དེ་རུ་བསྡད་ཡོད་ལ། ཁོ་དང་ཁོའི་ཨ་མའི་
ཚུགས་ཀ་ནི་དངོས་གནས་ཤུབས་གཅིག་ལས་འོང་བ་དང་འདྲ་སྟེ།
“ཀཱ་ཀཱ་ཀཱ” ཁོས་སྟར་ཀའི་ཤུབས་ནང་གི་མཛེས་བའི་བུ་མོ་དེ་མཐོང་
མ་ཐག་ཏུ།དེ་ཙམ་གྱི་སྒྲ་ལས་འབྱིན་མི་ཐུབ།
དུག་སྦལ་ཨ་མས “སྐད་ཅོར་དེ་འདྲ་མ་རྒྱག་ཅིག མོའི་གཉིད་
དཀྲོགས་སྲིད། མོ་གནས་འདི་ནས་བྲོས་ནས་སོང་ཆོག རྒྱུ་མཚན་ནི་
མོ་བྱ་སྤུ་ལྟར་ཡང་བ་ཞིག་ཡིན། ངེད་གཉིས་ཀྱིས་མོ་མེ་ཏོག་ཀུ་མུད་ཀྱི་
འདབ་མའི་སྟེང་དུ་འཇོག་དགོས། མོ་འདི་འདྲའི་ཆུང་ཞིང་ཡང་བ་ཞིག་
ཡིན་པས། ལོ་འདབ་དེ་ཁོ་མོར་མཚོན་ན་གླིང་ཕྲན་ཞིག་དང་ཁྱད་པར་
མེད། འདབ་མའི་ཕྱོགས་བཞི་ཆུ་ཡིས་བསྐོར་ཡོད་པས། མོ་དེའི་ཐོག་
ཏུ་ཅིས་ཀྱང་འགྲོ་ཐབས་མེད། སྐབས་འཚོལ་འདི་ལ་བསྟུན་ནས། ངེད་
གཉིས་ཀྱིས་འདམ་རྩུབ་འོག་གི་ཁང་བ་ལས་ཚར་དགོས་པ་དང་། ཁྱེད་
གཉིས་ཀྱིས་རྗེས་ཕྱོགས་སུ་དེ་རུ་འཚོ་བ་རོལ་དགོས།” ཟེར།
ཆུ་ཕྲན་ནང་དུ་ལྗང་མདོག་ཅན་གྱི་མེ་ཏོག་ཀུ་མུད་ཀྱི་འདབ་མ་
ཆེན་པོ་མང་བོ་ཞིག་སྐྱེས་ཡོད། དེ་དག་ཡོད་ཚད་ཆུ་ངོས་སུ་གཡེང་
འདུག་པ་དང་མཚུངས། ཐག་རིང་དུ་གཡེང་ཡོད་པའི་འདབ་མ་དེ་ནི་
ཆེས་ཆེ་བ་ཞིག་ཡིན། དུག་སྦལ་རྒན་པ་དེའི་ཕྱོགས་སུ་རྐྱལ་ནས་སྟར་
ཀའི་ཤུབས་དང་ནང་དུ་གཉིད་འདུག་པའི་བུ་མོ་ཐོག་ཏུ་བཞག
སྙིང་རྗེ་ཞིང་ཕྲན་ཙམ་གྱི་བུ་མོ་དེ་ནམ་ལངས་པ་ན་གཉིད་ལས་
སད། མོས་རང་ཉིད་གནས་གང་ཞིག་ཏུ་ཡོད་པ་མཐོང་བ་ན། རང་
དབང་མེད་པར་སེམས་སྡུག་ནས་ངུས་བྱུང་། རྒྱུ་མཚན་ནི་ལོ་འདབ་
དེའི་མཐའ་འཁོར་ཚང་མ་ཆུ་ཡིས་ཁེངས་ཡོད་པས། རང་ཉིད་ཕྱིར་
སྐམ་སའི་ཐོག་ཏུ་བགྲོད་པའི་ཐབས་ཅི་ཡང་མེད།
དུག་སྦལ་རྒན་པ་དེ་འདམ་ནང་དུ་ཙོག་ནས་བསྡད་ཡོད་ཅིང་།
རྩྭ་འདག་རྒྱུས་དང་ཀུ་མུད་སེར་བོ་སྤྱད་དེ་རང་གི་ཁང་བ་སྤྲས་ནས་
བཞག་ཡོད། བག་མ་གསར་བ་ནང་དུ་སྡོད་དགོས་ན། གཙང་དག་བྱས་
ཏེ་མཛེས་པར་སྤྲས་པ་ནི་བྱས་ཆོག་ཆོག་ཞིག་ཡིན། རྗེས་སུ་མོ་རང་
གི་སྐྱེས་འབྲས་མི་ལེགས་པའི་བུ་ཆུང་དང་མཉམ་དུ་མཐེ་བོང་བུ་མོ་
འདེགས་ཡོད་པའི་ལོ་འདབ་ཀྱི་ཕྱོགས་སུ་རྐྱལ་ནས་སོང་། ཁོ་གཉིས་
ཀྱིས་བུ་མོ་དེ་ཕྱིར་མ་སླེབས་བར་དུ། མོའི་མཛེས་བའི་མལ་ཁྲི་དེ་ཁྱེར་
ནས་གཉེན་སྒྲིག་གི་ཁང་གསར་དུ་འཇོག་འདོད། དུག་སྦལ་རྒན་པ་
དེས་ཆུ་ནང་ནས་མོ་ལ་སེམས་ཁོངས་ནས་གུས་འདུད་ཅིག་འཕུལ་བ་
དང་ལྷན་དུ་འདི་ལྟར་བཤད།
“འདི་ནི་ངའི་བུ་ཡིན་ཏེ། ཁྱེད་ཀྱི་མ་འོངས་བའི་ཁྱོ་གའང་ཡིན།
ཁྱེད་གཉིས་ཀྱིས་བྱེས་སུ་འདམ་བག་ནང་དུ་འཚོ་བ་སྐྱིད་པོ་ཞིག་རོལ་
སྲིད།”
“ཀི་ཀི ཀྭ་ཀྭ་ཀྭ” སྐུ་སྲས་འདི་ཡིས་བཤད་ཐུབ་པའི་སྐད་ཆ་ནི་
འདི་ཙམ་ལས་མེད།
ཁོ་ཚོས་མཛེས་བའི་མལ་ཁྲི་ཆུང་ཆུང་དེ་ཁྱེར་ནས་ཆུ་ནང་དུ་
རྐྱལ་སོང་། མཐེ་བོང་བུ་མོ་གཅིག་པུ་ལྗང་ལོའི་སྟེང་དུ་ཙོག་ནས། དབང་
མེད་ངང་དྲག་ཏུ་ངུས་བྱུང་། དེའི་རྒྱུ་མཚན་ནི་མོ་དུག་སྦལ་ཞིག་དང་
འགྲོགས་ནས་འདུག་མི་འདོད་པ་མ་ཟད། དེ་འདྲའི་བཙོག་པའི་སྐུ་སྲས་
ཤིག་རང་གི་ཁྱོ་ག་བྱེད་པ་དེ་བས་མི་འདོད་པའང་ཡིན། སྔོན་ཆད་ཆུའི་
ནང་དུ་རྐྱལ་བཞིན་པའི་ཉ་ཕྲུག་འགས་ཀྱང་དུག་སྦལ་དེ་མཐོང་མྱོང་བ་
དང་ལྷན་དུ་མོའི་བཤད་བཞིན་པའི་སྐད་ཆའང་ཐོས། དེའི་ཕྱིར་ཁོ་ཚོས་
མགོ་བོ་ཆུ་ཁར་བུད་ནས་བུ་མོ་ཆུང་ཆུང་དེ་ལ་ལྟ་འདོད། ཁོ་ཚོས་བུ་མོ་
དེ་མཐོང་བ་དང་། སེམས་སུ་ཅི་འདྲའི་མཛེས་པ་ཞིག་ཡོད་པ་རེད། དེའི་
རྐྱེན་གྱིས་ཁོ་ཚོ་དངོས་གནས་བུ་མོ་དེ་དུག་སྦལ་ཞིག་གི་ཆུང་མ་བྱེད་
པ་ལ་མི་འཐད་དེ། གཏན་ནས་དོན་དག་དེ་འདྲ་ཞིག་འབྱུང་མི་ཆོག་
ཟེར་ནས། ཚང་མ་བུ་མོ་སྡོད་སའི་ལྗང་མདོག་ཅན་གྱི་གཞུང་རྟ་ཡི་འོག་
ཏུ་ཚོགས་ནས་དེར་སོ་བཏབ་ནས་བཅད། ལོ་འདབ་ཀྱིས་མཐེ་བོང་བུ་
མོ་ཐེག་ནས་ཆུའི་བཞུར་ཕྱོགས་དང་བསྟུན་ནས། དུག་སྦལ་ཐོན་མི་
སྲིད་པའི་ཐག་རིང་གི་ཡུལ་དུ་ཁྱེར་སོང་།
མཐེ་བོང་བུ་མོ་ས་ཆ་མང་བོ་ཞིག་ལ་བརྒྱུད་དེ་སོང་། སྡོང་ཕྲན་
ནགས་ཚལ་ཁྲོད་ཀྱི་བྱིའུ་དག་གིས་མོ་མཐོང་བ་ན “ཇི་འདྲའི་མཛེས་
བའི་བུ་མོ་ཞིག་ཨང་།” ཞེས་གླུ་བླངས།
ལོ་མས་མོ་སྐྱོར་ཏེ་ཆུ་ཁར་གཡེང་ནས་འགྲོ་བ་དང་། ཐག་རིང་
ནས་ཐག་རིང་བཞུར་ཏེ། མཐར་ཁོ་མོ་ཕྱིའི་རྒྱལ་ཁབ་ཏུ་ཐོན།
སྙིང་རྗེ་བའི་ཕྱེ་མ་ལེབ་ཅིག་མོ་ལ་སྐོར་ནས་འཕུར་བ་དང་། དེ་རྗེས་
ལོ་མའི་ཐོག་ཏུ་བབས། དེའི་རྒྱུ་མཚན་ནི་ཕྱེ་མ་ལེབ་དེ་མཐེ་བོང་བུ་མོ་
ལ་ཧ་ཅང་དུང་དྲགས་པས་ཡིན། མོ་ཡང་ཕྱེ་མ་ལེབ་དེ་ལ་ཤིན་ཏུ་དགའ་
ཞིང་། རྒྱུ་མཚན་ནི་ད་ལྟ་དུག་སྦལ་གྱིས་མོ་བཙལ་ནས་མི་རྙེད་པས་
ཡིན། དེ་དང་ལྷན་དུ་མོ་བཞུར་འོང་སའི་གནས་འདི་ནི་ལྷ་ཡུལ་ལྟར་
མཛེས་ཤིང་།ཉི་མ་ཆུའི་ནང་དུ་ཤར་བ་ན། ཆུ་ངོས་ནི་འོད་མདངས་རབ་
ཏུ་བཀྲ་བའི་གསེར་གཞུང་ཞིག་དང་མཚུངས། མོས་སྐེད་རགས་བླངས་
ཏེ་སྣེ་གཅིག་ཕྱེ་མ་ལེབ་ཀྱི་ལུས་ལ་བཏགས་པ་དང་། སྣེ་གཅིག་ལོ་མའི་
སྟེང་དུ་བཏགས། ལོ་མས་མཐེ་བོང་བུ་མོ་ཁྲིད་དེ་མགྱོགས་མྱུར་ངང་ཆུ་
ནང་ནས་བཞུར་སོང༌།
སྐབས་འདིར་བསེ་སྦྱར་ལྗང་ནག་ཆེན་པོ་ཞིག་འཕུར་འོང་། ཁོས་
མཐེ་བོང་བུ་མོ་མཐོང་རྗེས། མྱུར་དུ་རང་གི་སྡེར་མོས་བུ་མོ་དེ་ཡི་སྐེད་
པ་ནས་བཟུང་སྟེ་སྡོང་མགོ་རུ་འཕུར། འོན་ཀྱང་ལྗང་ལོ་དེ་མུ་མཐུད་དུ་
ཆུའི་བཞུར་ཕྱོགས་དང་འགྲོགས་ནས་བུད་སོང་བ་དང་། ཕྱེ་མ་ལེབ་
དེའང་བུད་སོང་།ཁོ་ནི་ལོ་མའི་སྟེང་དུ་བཏགས་ཡོད་པས་འཕུར་ཐབས་
བྲལ།
གནམ་རྒན་མ།བསེ་སྦུར་ལྗང་ནག་གིས་མོ་ཁྱེར་ནས་སྡོང་གསེབ
ཏུ་འཕུར་སྐབས། སྙིང་རྗེ་བའི་མཐེ་བོང་བུ་མོ་འཇིགས་སྣང་གིས་ཁེངས་
ཡོད་པ་ཁོ་ཐག་ཡིན། འོན་ཀྱང་མོ་མཛེས་པའི་ཕྱེ་མ་ལེབ་དེ་ཡི་ཆེད་
དུ་སེམས་སྐྱོ་ནས་བསྡད། མོས་ཕྱེ་མ་ལེབ་དེ་ལོ་མའི་ཐོག་ཏུ་དམ་པོར་
བསྡམས་ཡོད་ཅིང་། གལ་ཏེ་ཁོ་རང་ལོ་མའི་ཐོག་ནས་ཐར་ཐབས་བྲལ་
ཚེ། དངོས་གནས་ལྟོགས་ལྐོམ་གྱིས་འཆི་ངེས་ཡིན།འོན་ཀྱང་བསེ་སྦུར་
ལྗང་ནག་གིས་དེ་འདྲའི་གནས་ཚུལ་ལ་ཁ་ཡ་མི་བྱེད་དེ། མཐེ་བོང་བུ་
མོ་དང་མཉམ་དུ་སྡོང་བོའི་ལྗང་ལོ་ཆེན་པོ་ཞིག་གི་ཐོག་ཏུ་བསྡད་ནས།
མེ་ཏོག་ནང་གི་མངར་ཆ་བླངས་ཏེ་མོ་ལ་ཟ་རུ་བཅུག་ཅིང་། དེ་དང་
ལྷན་དུ་མོའི་མཛེས་བ་ལ་བསྟོད་བསྔགས་བྱེད་བཞིན་ཡོད། ཅང་མ་
འགོར་བར། སྡོང་གསེབ་ཏུ་འཛུལ་ཡོད་པའི་བསེ་སྦུར་ལྗང་ནག་ཡོད་
ཚད་མོ་ལ་མཇལ་དུ་འོང་། ཁོ་ཚོས་མཐེ་བོང་བུ་མོ་ལ་ལྟ་ཞིབ་བྱེད་པ་
དང་། བསེ་སྦུར་སྲས་མོ་རྣམས་ཀྱིས་རེག་སྤུ་གསིག་གསིག་ཅིག་བྱས་
ཏེ་བཤད་རྒྱུ“མོ་ལ་རྐང་བ་གཉིས་ལས་མེད་དེ།དངོས་གནས་མི་མཛེས་
བར་སྣང་།” ཟེར།
ཁོ་ཚོས“རེག་སྤུའང་མེད་མོད།” ཟེར།
བསེ་སྦྱར་སྲས་མོ་རྣམས་ཀྱིས་མཉམ་གཅིག་ཏུ “མོའི་སྐེད་པ་ཧ་
ཅང་ཕྲ་སོང་། མོ་དངོས་གནས་མི་ཞིག་དང་མཚུངས་ཤིང་ཅི་འདྲའི་
བཙོག་པ་ཞིག་ཡིན།” ཟེར།
ཡིན་ཡང་མཐེ་བོང་བུ་མོ་ནི་ཤིན་ཏུ་མཛེས་པ་ཞིག་ཡིན་ཞིང་། ཐ་
ན་ཁོ་མོ་འཛིན་བཟུང་བྱེད་པའི་བསེ་སྦུར་ལྗང་ནག་གིས་ཀྱང་དེ་ལྟར་
མི་འདོད་རང་དབང་མེད་དེ། འོན་ཀྱང་ཚང་མས་ཁོ་མོ་མི་མཛེས་པའི་
སྐད་ཆ་མང་བོ་ཞིག་བཤད་སྐབས། བསེ་སྦུར་ལྗང་ནག་ཀྱང་སྐད་ཆ་དེ་
དག་ལ་ཡིད་ཆེས་བྱེད་པ་ལས་ཐབས་གཞན་མེད་ཅིང་། མོ་དང་མི་
འགྲོགས་པར་འཐད་པ་བྱུང་ནས་ཕྱིར་ལ་བཏང་། ད་ལྟ་མོ་གནས་གང་
ལའང་སོང་ཆོག ཁོ་ཚོས་མཐེ་བོང་བུ་མོ་དེ་སྡོང་མགོའི་མེ་ཏོག་ལུག་
མིག་ཆུང་ཆུང་ཞིག་གི་སྟེང་ལ་བཞག ཁོ་མོ་དེའི་སྟེང་ནས་སེམས་
སྡུག་ནས་ངུ་བཞིན་ཡོད་དེ། དེའི་རྒྱུ་མཚན་ནི་མོ་དེ་འདྲའི་བཙོག་
ཅིང་། ཐ་ན་བསེ་སྦུར་ལྗང་ནག་ལའང་མི་དགོས་མོད། འོན་ཀྱང་ཁོ་མོ་
སྔར་བཞིན་མི་རྣམས་ཀྱིས་ཡིད་དུ་མངོན་དཀའ་བའི་མཛེས་མ་ཆུང་
ཆུང་དེ་ཡིན་ཏེ། དེ་འདྲའི་ཆུང་ཞིང་བག་ཕེབས་ཤིག་ཡིན་པ་དང་། ཆེས་
དག་གཙང་གི་རྒྱ་སེའི་མེ་ཏོག་གི་ལོ་འདབ་ཅིག་དང་མཚུངས་སོ།།
དབྱར་དུས་ཧྲིལ་བོར། སྙིང་རྗེ་བའི་མཐེ་བོང་བུ་མོ་གཅིག་པུ་ཡངས་
ཤིང་རྒྱ་ཆེ་བའི་ནགས་ཚལ་འདི་ནས་བསྡད། ཁོ་མོས་རྩྭ་ལོ་ཞིག་གིས་
རང་ཉིད་ལ་མལ་ཁྲི་ཆུང་ཆུང་ཞིག་བཟོས་ཏེ། ཆར་བ་ལ་གཞོལ་བའི་
ཆེད་དུ་བྱི་བཟུང་གི་ལོ་མའི་འོག་ཏུ་བཏགས་ནས་བཞག་ཡོད། མོས་མེ་
ཏོག་གི་ཟེའུ་འབྲུ་བཏོན་ནས་ཁ་ཟས་སུ་སྤྱོད་པ་དང་། སྔ་མོའི་ལོ་འདབ་
སྟེང་དུ་སྲ་མཁྲེགས་སུ་གྱུར་འདུག་པའི་ཟིལ་བས་སྐོམ་པ་སེལ་ཏེ། དབྱར་
ཁ་དང་སྟོན་ཀ་འདི་ལྟར་བཞུད་སོང་། ད་ནི་དུས་ཡུན་རིང་ཞིང་འཁྱག་
པའི་དགུན་དུས་ལ་སླེབས་པས། མོ་ལ་སྙན་འཇེབས་ཀྱི་གླུ་དབྱངས་
ལེན་པའི་བྱིའུ་དེ་དག་རྒྱང་རིང་དུ་འཕུར་སོང་བ་དང་། སྡོང་བོ་དང་
མེ་ཏོག་ཀྱང་བྲུལ་སོང་། བྱི་བཟུང་ཆེན་པོ་དེའང་སྐམ་ནས་སེར་པོར་
གྱུར་ཅིང་གཞུང་རྟ་ཞིག་ལས་ལྷག་མེད། མོའི་ལྭ་བ་ཐེད་འདུག་པ་དང་
ལུས་པོ་རིད་ཅིང་ཕྲ་བས་ཧ་ཅང་གྲང་། སྙིང་རྗེ་བའི་མཐེ་བོང་བུ་མོ། ཁོ་
མོ་གྲང་ནས་ཤི་འགྲོ་ངེས་ཡིན། ཁ་བ་ཡང་ལྷབ་ལྷུབ་ཏུ་འབབ་བཞིན་
ཡོད་པ་དང་། ཁ་བའི་མེ་ཏོག་རེ་རེ་མོའི་ཐོག་ལ་ལྷུང་བ་ནི། མི་ཞིག་གི་
ཐོག་ལ་ཁ་བ་ལྕགས་ཁེམ་གང་གིས་བརྒྱབ་པ་དང་མཚུངས་ཏེ། དེའི་
རྒྱུ་མཚན་ནི་ང་ཚོའི་ལུས་པོ་ནི་མོ་ལས་ལྡབ་འགྱུར་གྱིས་ཆེ་བས་ཡིན།
མོས་རང་ཉིད་སྐམ་ཟིན་པའི་ལོ་མ་ཞིག་གིས་བཏུམ་ནས་བཞག་ཡོད་
ཅིང་། དེ་ནི་དངོས་གནས་དྲོད་ཁོལ་ལྡན་པ་ཞིག་ག་ལ་ཡིན།
ཁོ་མོ་གནས་པའི་ནགས་ཚལ་འདི་ཡི་མཐའ་འཁོར་དུ་ཤིན་ཏུ་ཆེ་
བའི་ཞིང་ས་ཞིག་ཡོད། ཡིན་ཡང་ཞིང་ནང་གི་གྲོ་ཚང་མ་སྔོན་ཞིག་ནས
བྲེགས་ཟིན། འཁྱག་པས་བསྡམས་པའི་ས་ངོས་སུ་དམར་རྗེན་གྱི་སོག་
ལྡུམ་འགའ་ལས་ཅི་ཡང་ལུས་མེད། མོ་ལ་མཚོན་ནས་བཤད་ན། སོག་
ལྡུམ་དེ་དག་གི་གསེང་ནས་ཕར་སོང་ན། དེ་ནི་དངོས་གནས་ཡངས་ཤིང་
རྒྱ་ཆེ་བའི་ནགས་ཚལ་ཞིག་ཏུ་བགྲོད་པ་དང་གཉིས་སུ་མེད། ཨ.... མོ་
གྲང་ནས་འདར་སིག་སིག་བྱེད་པ་དང་། མཇུག་མཐར་མོ་ཨ་བྲ་ཞིག་
གི་ཁུང་ཁ་རུ་ཐོན། ཁུང་བུ་དེ་སོག་མ་ཞིག་གི་འོག་ཏུ་ཡོད་ཅིང་། ཨ་
བྲ་ཞིག་ནང་དུ་བསྡད་ཡོད་པ་དང་། དེ་ནི་དྲོད་ཁོལ་ལྡན་ཞིང་སྐྱིད་སྣང་
གིས་ཁེངས་ཡོད་པ་ཞིག་ཡིན། ཨ་བྲ་ཡིས་གྲོ་ཁང་བ་གང་སྦས་ཡོད་
པ་དང་། མོ་ལ་ད་དུང་ཧ་ཅང་མཛེས་པའི་ཇ་ཁང་ཞིག་དང་ཟ་ཁང་ཞིག་
ཡོད། སྙིང་རྗེ་བའི་མཐེ་བོང་བུ་མོ་དེ་སྒོ་ལམ་དུ་ལངས་ནས་བསྡད་ཡོད་
པ་དང༌། ཟས་སློང་བའི་དབུལ་ཕོངས་ཀྱི་བུ་མོ་ཞིག་དང་འདྲའོ། ། མོས་
ཉིན་འགའི་རིང་ལ་ཟས་ཁམ་གང་ཡང་ཟོས་མེད་པས། རང་ལ་གྲོ་རྡོག་
གཅིག་ཐོབ་པར་ཞུ་བ་བྱས།
ཨ་བྲ་དེ་དངོས་གནས་ལྷག་བསམ་ཅན་ཞིག་ཡིན་པས་མོ་ལ
“ཁྱོད་འདི་ཅི་འདྲའི་སྙིང་རྗེ་བ་ལ་ཨང་། མྱུར་དུ་ངའི་ཁང་བའི་ནང་ལ་
སོང་ནས་ཟ་མ་ཟ་རོགས།” ཞེས་ཁྱིམ་ལ་ཁྲིད།
མོ་ད་ལྟ་མཐེ་བོང་བུ་མོ་ལ་ཤིན་ཏུ་དགའ་བས། མོ་ལ “ཁྱོད་རང་
ང་དང་མཉམ་དུ་བསྡད་ནས་དགུན་དུས་འདི་ཕར་སྐྱེལ་ཆོག་མོད།
འོན་ཀྱང་ཁྱོད་ཀྱིས་ངེས་པར་དུ་ཁང་བའི་ནང་གཙང་དག་ལེགས་པོ་
བྱེད་དགོས་པ་མ་ཟད། ང་ལ་གཏམ་རྒྱུད་འགའ་བཤད་དགོས། ང་རང་
གཏམ་རྒྱུད་ལ་ཉན་པར་ཧ་ཅང་དགའ།” ཟེར།
གཤིས་རྒྱུད་བཟང་བའི་ཨ་བྲ་རྒན་པ་འདི་ཡིས་བཏོན་པའི་ཆ་
རྐྱེན་ཡོད་ཚད། མཐེ་བོང་བུ་མོས་གཅིག་རེ་གཅིག་རེ་བྱས་ནས་ཁས་
བླངས། དེ་ནས་མོ་སྐྱིད་པོ་བྱས་ནས་བསྡད་ཡོད།
ཨ་བྲ་ཡིས “མི་རིང་བར་ང་ཚོ་ལ་མགྲོན་པོ་ཞིག་ཐོན་སྲིད། ངའི་
ཁྱིམ་མཚེས་གཟའ་འཁོར་རེར་ང་ལ་ཐེངས་གཅིག་བལྟ་རུ་ཡོང་ངེས།
ཁོ་རང་སྡོད་ས་ནི་འདི་ལས་ཀྱང་སྐྱིད། ཡངས་ཤིང་རྒྱ་ཆེ་བའི་ཁང་བ་
ཡོད་པ་དང་། ལུས་ལ་ཤིན་ཏུ་མཛེས་པའི་ངང་བ་ནག་པོའི་ལྭ་རིང་གྱོན་
ཡོད། ཁྱེད་ཀྱི་ཁྱོ་གར་བྱེད་ཐུབ་ཚེ། ཁྱེད་ཀྱིས་ཚེ་གང་བོར་སྐྱིད་དང་
ལོངས་སྤྱོད་ལ་རོལ་ནས་བསྡད་ཆོག་པ་ཡིན། འོན་ཀྱང་ཁོའི་མིག་
གིས་ཅི་ཡང་མི་མཐོང་། ཁྱེད་ཀྱིས་རང་གིས་ཤེས་པའི་གཏམ་རྒྱུད་
སྙན་མོ་རེ་བཤད་ནས་ཁོ་ལ་ཉན་དུ་འཇུག་དགོས།” ཟེར།
དོན་དག་འདི་མཐེ་བོང་བུ་མོ་ལ་མཚོན་ན་སྤྲོ་བ་སྤུ་ཙམ་ཡང་
མེད། མོ་ཁྱིམ་མཚེས་དེ་དང་གཉེན་སྒྲིག་མི་འདོད་ཅིང་། དེའི་རྒྱུ་མཚན་
ནི་ཁོ་ནི་བྲ་བ་ཞིག་ཡིན། ཁོས་ངང་བ་ནག་པོའི་ལྭ་རིང་ཞིག་གྱོན་ནས་
བྲ་བ་ལ་འཚམ་འདྲི་བྱེད་དུ་ཡོང་། ཨ་བྲས་རང་ལ་རྒྱུ་ནོར་དང་ཡོན་
ཏན་ཡོད་ཚུལ་དང་། ཁྱིམ་ཚང་ནི་བྲ་བ་ལས་ལྡབ་ཉི་ཤུ་ཡིས་ཆེ་བ། རང་
ལ་གཏིང་ཟབ་པའི་ཤེས་བྱ་ཡོད་པ། ཡིན་ཡང་རང་ཉིད་ཉི་མ་དང་མེ་
ཏོག་ལ་མི་དགའ་བ། དེ་མིན་ཁོས་དེ་ཚོར་ངན་གཏམ་སྒྲོག་པར་དགའ་
ཞིང་། རྒྱུ་མཚན་ནི་རང་ཉིད་ཀྱིས་ཐོག་མ་ཉིད་ནས་དེ་དག་མཐོང་མ་
མྱོང་བ་སོགས་བཤད།
མཐེ་བོང་བུ་མོས་ཁོ་ལ་གླུ་དབྱངས་ཤིག་བླངས། མོས (བསེ་སྦུར་
ལྗང་ནག་ལགས། འཕུར་ནས་སོང་དང་།) ཞེས་པའི་གླུ་དབྱངས་དེ་
བླངས་པ་དང་། དེ་ནས 《ཆོས་དཔོན་རྩྭ་ཐང་དུ་སོང་བ》 ཞེས་པ་དེ་
བླངས། མོའི་གླུ་སྐད་ནི་ཤིན་ཏུ་སྙན་པས། བྲ་བ་དེ་མོ་ལ་ལྷག་ཏུ་དགའ་
བར་གྱུར། ཡིན་ཡང་ཁོས་ཕྱི་རུ་མ་མངོན་པར་བསྡད་པ་དང་། དེའི་རྒྱུ་
མཚན་ཁོ་ནི་ཧ་ཅང་གཟབ་ནན་གྱི་མི་ཞིག་ཡིན།
ཉེ་ལམ་ཁོས་རང་གི་ཁང་བའི་ནང་དུ་ས་འོག་བགྲོད་ལམ་རིང་བོ་
ཞིག་བརྐོས་ཏེ། ཁོ་ཚོའི་ཁང་བའི་ནང་དུ་ཡོང་བར་བྱེད། ཁོས་ཨ་བྲ་
དང་མཐེ་བོང་བུ་མོ་གཉིས་རང་གི་བགྲོད་ལམ་དུ་འཆམ་འཆམ་བྱེད་
པར་བོས་པ་དང་། གལ་ཏེ་ཁོ་ཚོ་འཐད་པ་བྱུང་ཚེ། ནམ་ཡང་ཚུར་ཡོང་
ཆོག་པ་ཡིན། འོན་ཀྱང་ཁོས་ཁོ་ཚོ་ལ་བགྲོད་ལམ་ནང་དུ་བྱ་ཤི་རོ་ཞིག་
ཡོད་པ་དེར་འཇིགས་སྣང་ཅི་ཡང་སྐྱེ་མི་དགོས་པར་གསལ་བྱེད་བྱས།
ཁོ་ནི་དངོས་གནས་བྱ་ཞིག་ཡིན་ཏེ། གཤོག་པ་ཡོད་ཅིང་། མཆུ་ཏོའང་
ཡོད། དོགས་པ་ཅི་ཡང་ཟ་མི་དགོས་ཏེ། ཁོ་ནི་དེ་སྔ་དགུན་ཁ་སླེབས་
ཁར་ཤི་བ་ཞིག་ཡིན་པ་གསལ་ཐག་བཅད་ཆོག་མོད། ཁོ་ད་ལྟ་གནས་
འདི་རུ་སྦས་ཡོད་པ་དང་། བྲ་བ་དེ་ཡིས་བགྲོད་ལམ་རྐོ་བའི་སྐབས་སུ་
རྙེད་པ་ཡིན།
བྲ་བའི་ཁ་ནང་དུ་སུ་ལུ་ཞིག་བཟུང་ཡོད་པ་དང་། མུན་ནག་གི་
ཁྲོད་དུ་འོད་འཕྲོ་བར་བྱེད་ཐུབ། ཁོ་རང་མདུན་ནས་འགྲོ་བཞིན་སྨག་
ནག་ཅིང་ལམ་ཐག་རིང་བའི་ས་འོག་བགྲོད་ལམ་འདི་གསལ་བོར་བྱེད།
ཁོ་ཚོ་བྱ་ཤི་བོའི་གནས་དེར་ཐོན་ཚེ། བྲ་བས་རང་གི་སྣ་ཡིས་གནམ་
གཅལ་ཡར་བཀྱགས་ཏེ། སྟེང་ཕྱོགས་སུ་འཁོར་ནས་ཁུང་བུ་ཆེན་པོ་
ཞིག་ཕུགས། ཉི་འོད་ཁུང་བུ་དེ་རུ་བརྒྱུད་ནས་ནང་དུ་འཕྲོས་ཡོང་། ས་
ངོས་སུ་ཤི་ཟིན་པའི་ཁུག་རྟ་ཞིག་ཡོད་པ་དང་། ཁོའི་མཛེས་སྡུག་གི་
གཤོག་ཟུང་དེ་ལུས་སྟེང་ལ་དམ་པོར་སྦྱར་ཡོད་ཅིང་། སུག་པ་དང་
མགོ་བོ་སྒྲོ་སྤུའི་ནང་དུ་བསྐམས་ཡོད། སྙིང་རྗེ་བའི་བྱ་འདི་གྲང་ནས་ཤི་
སོང་བ་ཁོ་ཐག་ཡིན། དེ་ཡིས་མཐེ་བོང་བུ་མོར་ཧ་ཅང་སེམས་སྡུག་ཏུ་
བཅུག་ཅིང་། རྒྱུ་མཚན་ནི་མོ་བྱ་ཡོད་ཚད་ལ་ཤིན་ཏུ་དགའ་ཞིང་དངོས་
གནས་དེ་འདྲ་ཞིག་རེད། བྱ་རྣམས་ཀྱིས་དབྱར་དུས་ཧྲིལ་བོར་མོ་ལ་
སྙན་པའི་གླུ་དབྱངས་ལེན་པ་དང་། ལབ་ལོབ་ངང་མོ་ལ་ཁ་བརྡ་མང་
བོ་བྱེད། ཡིན་ཡང་བྲ་བས་རང་གི་སུག་པ་ཐུང་ངུས་ཐང་གི་ཁུག་རྟ་ཤི་
རོ་དེ་ཕར་འདེད་ཙམ་བྱས་ནས་བཤད་རྒྱུར “ཁོས་ད་ནས་བཟུང་གླུ་ཅི་
ཡང་ལེན་མི་ཐུབ་སྟེ། སྐྱེ་མ་ཐག་བྱིའུ་ཆུང་ཆུང་ཞིག་ཡིན། འདི་ནི་ཇི་
འདྲའི་ཡ་ང་བའི་དོན་དག་ཅིག་རེད་ཨང་། གནམ་རྒན་མས་སྲུང་བ་
ཞིག་ནི།ངའི་བྱིས་པ་རྣམས་འདི་འདྲ་ཞིག་མིན། བྱ་འདི་འདྲ་ཞིག་གིས་
དོན་དག་ཅི་ཡང་སྒྲུབ་མི་ཐུབ་སྟེ། ཅ་ཅོ་སྒྲོག་པ་ལས་དགུན་ཁ་ཐོན་ཚེ།
ཚང་མ་ལྟོགས་ནས་ཤི་འགྲོ་ངེས་ཡིན།” ཟེར།
ཨ་བྲས “རེད། ཁྱོད་ནི་སྤྱང་གྲུང་ལྡན་པའི་མི་ཞིག་ཡིན་ཏེ། བཤད་
པའི་སྐད་ཆ་ལ་གནས་ལུགས་ལྡན། དགུན་ཁ་སླེབས་ཚེ། ཅ་ཅོའི་གླུ་
སྐད་འདི་དག་མཆིལ་བ་ཞིག་ལ་མཚོན་ན་ཕན་ཐོགས་ཅི་ཞིག་ཡོད་
དམ། ཁོ་ལ་ལྟོགས་སྐོམ་དང་གྲང་ངར་བཟོད་པའི་ལམ་གཅིག་པུ་ལས་
མེད། ཡིན་ཡང་ངས་བསམ་ན་འདི་ནི་ཚང་མའི་སེམས་ཀྱི་མཆོག་ཏུ་
གྱུར་བའི་དོན་དག་དེ་ཡིན་སྲིད།" ཟེར།
མཐེ་བོང་བུ་མོས་ཚིག་གཅིག་ཀྱང་མ་སྨྲས། འོན་ཀྱང་ཁོ་གཉིས་
ཀྱིས་རྒྱབ་ཁུག་རྟ་འདི་ལ་གཏད་འདུག་པའི་སྐབས་སུ། མོ་མར་སྒུར་
ནས་མགོ་ཐོག་གི་སྒྲོ་སྤུ་དེ་དག་ཞི་དུལ་ངང་ལོགས་སུ་འདེད་ཙམ་བྱས་
རྗེས། བཙུམ་འདུག་པའི་མིག་ཐོག་ཏུ་འོ་ཞིག་བྱས།
མོའི་སེམས་སུ “དབྱར་དུས་སུ་ང་ལ་གླུ་དབྱངས་སྙན་མོ་ཞིག་
ལེན་པའི་མི་དེ་ཁོ་རང་ཡིན་ཀྱང་སྲིད་མོད། ཁོས་ང་ལ་དགའ་སྤྲོ་ཅི་
འདྲ་ཞིག་གནང་ཡོད་པ་སུས་ཀྱང་མི་ཤེས།" འདོད།
བྲ་བས་ད་ལྟ་ཉི་འོད་འཕྲོས་འདུག་པའི་ཁུང་བུ་དེ་ཡི་ཁ་གཅད་
པ་དང་། དེ་ནས་ཁོ་རང་སྲས་མོ་རྣམ་པ་གཉིས་ལ་འགྲོགས་ནས་ཕྱིར་
ཡུལ་ལ་སོང་། འོན་ཀྱང་མཚན་མོ་འདིར། མཐེ་བོང་བུ་མོ་དེ་ཅིས་
ཀྱང་གཉིད་མ་ཁུག་པར་བསྡད་པ་དང་། མལ་ཁྲི་ལས་ཡར་ལངས་ཏེ།
རྩྭ་བཀོལ་ནས་མཛེས་ཤིང་རྒྱ་ཆེ་བའི་ཉལ་གདན་ཞིག་བཟོས། མོས་
དེ་ཁྱེར་ནས་ཤི་འདུག་པའི་ཁུག་རྟ་ཡོད་སར་སོང་སྟེ། ཁོའི་ལུས་ཧྲིལ་
བོར་ཉལ་གདན་གྱིས་ཁེབས་པར་བྱས་ཤིང་། ད་དུང་ཨ་བྲའི་ཁང་བ་
ལས་འཇམ་མཉེན་གྱི་མེ་ཏོག་འགའ་ཁྱེར་ཡོང་ནས་ཁོའི་ལུས་ཧྲིལ་བོ་
བཏུམ་པ་དང་། གྲང་ངར་ལྡན་པའི་ས་ངོས་སུ་དྲོད་ཁོལ་ངང་གཉིད་ཐུབ་
པར་བྱས།
མོས “མཛེས་པའི་བྱིའུ། ཡང་བསྐྱར་མཇལ། དབྱར་ཁ་སྡོང་བོ་ཡོད་
ཚད་ལྗང་མདོག་ཏུ་གྱུར་ཡོད་དུས། ཉི་འོད་དྲོན་པོ་ང་ཚོའི་སྟེང་ལ་འཕྲོས་
ཡོད་དུས། ཁྱེད་ཀྱིས་ཆེས་སྙན་པའི་གླུ་སྐད་དེ་ང་ལ་ཐོས་སུ་བཅུག་པས།
ངས་ཁྱོད་ལ་བཀའ་དྲིན་ཞུ་དགོས།” ཟེར། དེ་ནས་མོས་རང་གི་མགོ་
བོ་བྱིའུའི་རུམ་ཁོང་ལ་གླན་ནས་བསྡད་པ་ན། མོ་དངོས་གནས་ཧ་ལས་
པར་གྱུར། དེའི་རྒྱུ་མཚན་ནི་ཁོའི་ལུས་ནང་དུ་དངོས་པོ་ཞིག་འཕར་
ལྡིང་བྱེད་བཞིན་ཡོད་པ་དང་འདྲ་ཞིང་། དེ་ནི་བྱིའུའི་སྙིང་ཡིན། བྱིའུ་དེ་
དོན་དམ་དུ་ཤི་མེད་མོད། ཁོ་རང་གནས་དེ་རུ་ཉལ་བསྡད་དེ། གྲང་རག་
མ་བཟོད་པར་ཤེས་ཚོར་ཉམས་པ་ཙམ་ཡིན། ད་ལྟ་ཁོ་ལ་དྲོད་སྦྱིན་སོང་
བས་ཕྱིར་གསོན་པ་ཡིན།
སྟོན་ཁ་སླེབས་དུས། ཁུག་རྟ་ཡོད་ཚད་དྲོད་ཁོལ་ལྡན་པའི་རྒྱལ་
ཁམས་སུ་འཕུར་འགྲོ། ཡིན་ཡང་། གལ་ཏེ་ཁུག་རྟ་གཅིག་རྗེས་སུ་ལུས་
ཚེ།ཁོ་རང་གྲང་རག་དང་ཕྲད་སྲིད་ཅིང་། གྲང་ནས་མར་ལྷུང་སྟེ་ཤི་ཡོད་
པ་དང་མཚུངས། ཁོ་རང་མར་ལྷུང་བའི་ས་དེ་རུ་ཉལ་བསྡད་དེ། ཁ་བའི་
མེ་ཏོག་གིས་རང་ཉིད་ཡོངས་སུ་ཁེབས་པར་བྱེད།
མཐེ་བོང་བུ་མོ་དངངས་འདར་བྱེད་པ་ཧ་ཅང་ཚབས་ཆེ་སྟེ། རྒྱུ་
མཚན་ནི་མོ་རང་འཇིགས་སྣང་གིས་ཁེངས་ཤིང་། བྱིའུ་དེ་མོ་དང་
བསྡུར་ན་ཤིན་ཏུ་ཆེ། ཡིན་ཡང་མོས་སྙིང་སྟོབས་ཡོད་རྒུ་བཏོན་ནས་
སྲིང་བལ་གྱིས་སྙིང་རྗེ་བའི་བྱིའུ་དེ་བཏུམ་པར་བྱས་པ་དང་། རང་ཉིད་
ཀྱིས་རྒྱུན་པར་ཉལ་གོས་སུ་སྤྱོད་པའི་ལོ་མ་ཁྱེར་འོང་ནས་ཁོའི་མགོ་ལ་
གབ།
ཉིན་གཉིས་པའི་མཚན་མོར། མོ་ཁ་རོག་ངང་བྱིའུ་དེར་བལྟ་རུ་
སོང་། ད་ལྟ་ཁོ་རང་གསོན་འདུག་པ་དང་། ཡིན་ནའང་ད་དུང་ཡམ་
ཡོམ་ཞིག་ཡིན། ཁོས་མིག་གཉིས་ཅུང་ཙམ་ཕྱེ་ནས་མཐེ་བོང་བུ་མོ་ལ་
ལྟ་ཙམ་བྱས། མཐེ་བོང་བུ་མོའི་ལག་ལ་སི་ལི་ཞིག་བཟུང་ནས་ལངས་
འདུག་པ་དང་། མོ་ལ་གློག་ཞུ་སོགས་གཞན་པའི་འགེར་བྱེད་གཅིག་
ཀྱང་མེད་པས་ཡིན།
ལུས་ཟུངས་ཉམས་པའི་ཁུག་རྟ་འདི་ཡིས་མོ་ལ “སྙིང་རྗེ་བའི་བྱིས་
པ་ལགས། ངས་ཁྱོད་ལ་བཀའ་དྲིན་ཆེ་ཞུ། ང་ད་ལྟ་དངོས་གནས་དྲོད་
ཀྱིས་ཁེངས་ཤིང་སྐྱིད་པོ་ཞིག་ཡིན། མི་རིང་བར་ལུས་ཤུགས་རྒྱས་ནས་
འཕུར་ཐུབ་ཅིང་།དྲོད་འཇམ་གྱི་ཉི་འོད་འོག་ཏུ་འཕུར་ནུས།” ཟེར།
མོས “ཨ……ཕྱི་རུ་འདི་འདྲ་ཞིག་འཁྱག་ཅིང་། ཁ་བའང་ལྷབ་
ལྷུབ་ཏུ་འབབ་བཞིན་ཡོད་དེ། གནས་གང་སར་འཁྱག་དར་གྱིས་
བསྡམས་ཡོད། ངས་བལྟས་ན་ཁྱོད་རང་དྲོད་ཀྱིས་ཁེངས་ཡོད་པའི་མལ་
ས་རུ་སྡོད་ཅིག ངས་ཁྱོད་ལ་ལྟ་སྐྱོང་བྱས་ཆོག” ཟེར།
མོས་མེ་ཏོག་གི་ལོ་འདབ་ནང་ཆུ་བསྣན་ཏེ་ཁུག་རྟ་ལ་བྱིན། ཁུག་
རྟས་ཆུ་འཐུང་རྗེས། མོ་ལ་བཤད་རྒྱུར། སྔོན་ཆད་རང་གི་གཤོག་པ་ཡ་
གཅིག་ཚེར་མའི་སྡོང་ཕྲན་ལས་རྨས་ཕོག་ཡོད་པས། ཁུག་རྟ་གཞན་
དག་དང་འདྲ་བར་མགྱོགས་མྱུར་ངང་འཕུར་མི་ཐུབ།དེ་དུས་ཁོ་ཚོ་རྒྱང་
བཞུད་བྱེད་ཀྱིན་ཡོད་དེ། ཐག་རིང་ཞིང་ཚ་དྲོད་ཀྱིས་ཁེངས་པའི་རྒྱལ་
ཁམས་དེ་རུ་འཕུར་བཞིན་ཡོད། མཇུག་མཐར་ཁོ་རང་སར་ལྷུང་སོང་།
འོན་ཀྱང་དེ་རྗེས་ཀྱི་དོན་དག་ཚང་མ་ཁོས་ཡིད་ལ་གཅིག་ཀྱང་མི་དྲན།
ཁོས་དངོས་གནས་རང་ཉིད་ཅི་ལྟར་གནས་འདིར་ཡོང་བ་མི་ཤེས་མོད།
ཁུག་རྟ་དེ་གནས་འདི་ནས་དགུན་དུས་གཅིག་འགོར་སོང་། མཐེ་
བོང་བུ་མོའི་ཁོ་རང་བདག་སྐྱོང་བྱས་པ་ཧ་ཅང་བཟང་བ་དང་། ཁོ་ལ་
ཤིན་ཏུ་དགའ་སྟེ། ཨ་བྲ་དང་བྲ་བ་གཉིས་ཀྱིས་དོན་དག་འདི་ཅུང་ཙམ་
ཡང་ཤེས་མེད་ཅིང་། རྒྱུ་མཚན་ནི་ཁོ་གཉིས་ནི་སྙིང་རྗེ་ཞིང་ཁེར་རྐྱང་གི་
ཁུག་རྟ་དེར་མི་དགའོ། །
དཔྱིད་ཀ་སླེབས་མ་ཐག་ཏུ། ཉི་མས་ས་གཞི་ཚ་བེར་བེར་ཞིག་ཏུ་
བཏང་བ་དང་། ཁུག་རྟ་ཡིས་མཐེ་བོང་བུ་མོ་ལ་གྱེས་འབུལ་གནང༌། མོས་
བྲ་བས་བརྐོས་པའི་ཁུང་བུ་དེ་ཡི་ཁ་ཕྱེ་པ་ན། ཉི་མ་ནི་གསལ་ལེར་ཁོ་
ཚོའི་ཐོག་ལ་འཕྲོས། དེ་ནས་ཁུག་རྟས་མཐེ་བོང་བུ་མོ་ལ་རང་ཉིད་དང་
མཉམ་དུ་འགྲོ་འདོད་མིན་དྲིས། མོ་ཁུག་རྟའི་རྒྱབ་ལ་ཞོན་ནས་རྒྱང་
རིང་དུ་འཕུར་ཆོག་པ་དང་། ལྗང་མདོག་གི་ནགས་ཚལ་ནང་དུ་འཕུར་
ཆོག་མོད།འོན་ཀྱང་མཐེ་བོང་བུ་མོས་སེམས་སུ། གལ་ཏེ་རང་ཉིད་འདི་
ལྟར་སོང་ན། ཨ་བྲས་རང་ཉིད་ལ་སེམས་སྡུག་བྱེད་ཁོ་ཐག་ཡིན།
མཐེ་བོང་བུ་མོས “མི་ཆོག ང་རང་གནས་འདི་ནས་ཁ་འབྲལ་མི་
ཉན” ཟེར།
ཁུག་རྟས “དེ་ན་སླར་ཡང་མཇལ། སླར་ཡང་མཇལ། བྱམས་བརྩེ་
ཡིས་ཕྱུག་པའི་བུ་མོ།” ཟེར་ནས་ཉི་མའི་ཕྱོགས་སུ་འཕུར་སོང་། མཐེ་
བོང་བུ་མོས་རྗེས་ནས་ཁོ་ལ་རྒྱང་ལྟ་བྱེད་བཞིན་ཡོད་དེ། མིག་ཟུང་དུ་
ཆུ་མ་འཁོར་ཡོད་ཅིང་། རྒྱུ་མཚན་ནི་མོ་སྙིང་རྗེ་བའི་ཁུག་རྟ་ལ་དགའ་
བས་ཡིན།
ཁུག་རྟས་གླུ་དབྱངས་སྙན་མོ་ཞིག་ལེན་ཞོར་དུ་ལྗང་མདོག་གི་
ནགས་ཚལ་གྱི་ཕྱོགས་སུ་འཕུར་སོང་།
མཐེ་བོང་བུ་མོའི་སེམས་ཤིན་ཏུ་སྐྱོ་ཞིང་། ཨ་བྲས་མོ་དྲོད་ཁོལ་
ལྡན་པའི་ཉི་འོད་ཁྲོད་དུ་འགྲོ་རུ་མི་འཇུག་མོད། ཨ་བྲའི་ཁང་བའི་
ཀླད་ཀྱི་ཞིང་སའི་ནང་དུ་ཧ་ཅང་རིང་བོའི་ལོ་ཏོག་སྐྱེ་ཡོད་ཅིང༌། སྙིང་རྗེ་
བའི་བུ་མོ་འདི་ལ་མཚོན་ན། ཞིང་ས་འདི་དངོས་གནས་རྒྱ་ཡངས་བའི་
ནགས་ཚལ་སྟུག་པོ་ཞིག་དང་གཉིས་སུ་མེད།དེའི་རྒྱུ་མཚན་ནི་མོ་དོན་
དངོས་སུ་མཛུབ་མོ་གཅིག་གི་སྦོམ་ཕྲ་ལས་མེད།
ཨ་བྲས་མོ་ལ “དབྱར་དུས་འདིར། ཁྱོད་ཀྱིས་རང་གི་གཉེན་སྟོན་
གྱི་ལྭ་བ་བཟོ་ཚར་དགོས།” ཟེར་བ་དང་། མ་གཞི་ཁྱིམ་མཚེས་བྲ་བས་
མོ་སྔ་མོ་ནས་གཉེན་སློང་བ་རེད། “ཁྱེད་ཀྱིས་བལ་ལྭ་སོགས་གྲ་སྒྲིག་
བྱས་ཚར་དགོས། ཁྱོད་རང་བྲ་བའི་ཆུང་མ་བྱས་རྗེས། ཁྱོད་ལ་ལྭ་བ་
གྱོན་རྒྱུ་དགོས།” ཟེར།
མཐེ་བོང་བུ་མོས་ད་ནི་འཚེམ་འཁོར་སྐོར་དགོས་བྱུང་། བྲ་བས་
སྡོམ་བཞི་གདན་འདྲེན་བྱས་ཏེ། ཉིན་མཚན་ཀུན་ཏུ་མོ་ལ་རས་གོས་
བཟོ་རོགས་བྱས། མཚན་མོ་རེ་རེར་བྲ་བ་དེ་མོ་ལ་ཐེངས་གཅིག་ལ་
བལྟ་རུ་ཡོང་བ་ཡིན། བྲ་བས་རྒྱུན་དུ་ཤབ་ཤུབ་ཏུ་བཤད་རྒྱུར། དབྱར་
དུས་མཇུག་རྫོགས་ལ་ཉེ་སྐབས། ཉི་མ་ནི་འདི་འདྲ་ཞིག་མི་ཚ་སྟེ། ད་ལྟ་
ཉི་མས་ས་གཞི་བསྲེགས་ནས་རྡོ་ལྟར་སྲ་འཐས་སུ་གྱུར་ཡོད། དབྱར་
དུས་མཇུག་རྫོགས་རྗེས། ཁོ་རང་མཐེ་བོང་བུ་མོ་དང་གཉེན་སྒྲིག་
དགོས། ཡིན་ཡང་མོ་ཅུང་ཙམ་ཡང་མི་དགའ་མོད། དེའི་རྒྱུ་མཚན་ནི་
མོ་དངོས་གནས་བྲ་བ་དེ་ལ་མི་དགའ་བས་ཡིན།ཉིན་རྒྱུན་དུ་ཉི་མ་ཤར་
ནས་ཡོང་སྐབས། ཉིན་རེའི་ས་སྲོས་སུ། ཉི་མ་ནུབ་ནས་འགྲོ་སྐབས། མོ་
ཁ་རོག་ངང་སྒོ་ལམ་དུ་འགྲོ་བ་ཡིན། རླུང་བུས་སྙེ་མ་གཞོགས་གཉིས་
སུ་གཡོ་སྐབས། མོས་མཐོན་མཐིང་གི་མཁའ་དབྱིངས་དེ་མཐོང་སྐབས།
མོས་ཕྱི་རོལ་ཡུལ་ནི་ཅི་འདྲའི་གསལ་ཞིང་མཛེས་པ་ཞིག་ཡིན་པར་
བསམ་བློ་གཏོང་བ་དང་། དེ་ནས་མོ་ལ་ཡང་བསྐྱར་རང་གི་སྙིང་ཉེ་བའི་
ཁུག་རྟ་དང་འཕྲད་པའི་རེ་བ་དྲག་ཏུ་སྐྱེས། འོན་ཀྱང་ཁུག་རྟ་དེ་ད་ནི་
ཕྱིར་ཡོང་མི་སྲིད། ཐེ་ཚོམ་ཅི་ཡང་མེད་དེ། ཁོ་རང་རྒྱང་རིང་གི་ཕྱོགས་
སུ་འཕུར་ཟིན། མཛེས་ཤིང་ལྗང་མདོག་གི་ནགས་ཚལ་དུ་འཕུར་སོང་
བ་ཡིན།
ད་ནི་སྟོན་ཁ་ཡིན་ཏེ། མཐེ་བོང་བུ་མོའི་བག་ལྭ་ཚང་མའང་གྲ་
སྒྲིག་བྱས་ཚར་ཡོད།
ཨ་བྲས་མོ་ལ "གཟའ་འཁོར་བཞི་འགོར་ཚེ། ཁྱེད་ཀྱི་གཉེན་སྟོན་
གྱི་མཛད་སྒོ་བསྡུ་རན་ལ་ཐོན།” འོན་ཀྱང་མཐེ་བོང་བུ་མོ་དེ་ངུས་བྱུང་
བ་དང༌། མོ་བྲ་བ་དང་གཉེན་སྒྲིག་བྱེད་མི་འདོད་པའི་ངང་ཚུལ་བསྟན།
ཨ་བྲས “གླེན་བཤད། ཁྱེད་ཀྱིས་ཨུ་ཚུགས་མ་བྱེད་ཅིག དེ་མིན་
ན་ངས་རང་གི་མཆེ་བ་དཀར་བོས་ཁྱོད་ལ་སོ་འདེབས་ངེས། ཁོ་ནི་མི་
སྙིང་རྗེ་བོ་ཞིག་ཡིན་ཏེ། ཁྱོད་རང་ཁོ་དང་གཉེན་སྒྲིག་དགོས། རྒྱལ་མོ་
ཡིན་ཡང་ངང་བ་ནག་པོའི་ལྭ་རིང་དེ་འདྲ་ཞིག་གྱོན་མི་ཐུབ། ཁོའི་ཇ་
ཁང་དང་མཛོད་ཁང་ནང་དུ་དངོས་པོས་ཁེངས་འདུག་པས། ཁྱོད་ལ་
འདི་འདྲའི་ཁྱོ་ག་ཞིག་ཐོབ་ཐུབ་ན། དངོས་གནས་གནམ་བདག་ལ་
བཀའ་དྲིན་ཞུས་ན་འགྲིག” ཟེར།
ད་ལྟ་གཉེན་སྟོན་གྱི་མགོ་བརྩམས་བྱུང་། བྲ་བ་སྔ་མོ་ནས་ཐོན
འདུག་ཅིང་། ཁོ་རང་དངོས་སུ་མཐེ་བོང་བུ་མོ་བསུ་བ་བྱེད་དུ་འོང་། མོ་
ནི་ཁོ་དང་མཉམ་དུ་འཚོ་བ་རོལ་དགོས་པ་དང་། སའི་གཏིང་རིམ་དུ་
འདུག་དགོས། ནམ་ཡང་དྲོད་འཇམ་གྱི་ཉི་འོད་ཁྲོད་དུ་ཡོང་མི་ཆོག་
མོད། རྒྱུ་མཚན་ནི་ཁོ་རང་ཉི་མ་ལ་མི་དགའ་བས་ཡིན། སྙིང་རྗེ་བའི་བུ་
མོ་ཆུང་ཆུང་དེ་ད་ནི་སེམས་ཤིན་ཏུ་སྡུག་པ་དང་། མོ་གཟི་འོད་འབར་
བའི་ཉི་མ་དང་ཁ་མི་འབྲལ་ཐབས་མེད། མོ་ཨ་བྲ་དང་མཉམ་དུ་སྡོད་
པའི་ཚེ་ན། སྒོ་ལམ་དུ་སོང་ནས་ཉི་མ་ལ་བལྟས་ཆོག་མོད།
མོས “སླར་ཡང་མཇལ། འོད་གསལ་གྱི་ཉི་མ།” ཟེར་ཞོར་དུ་
ལག་ཟུང་དགུང་ལ་བསྲིངས་ཏེ། ཨ་བྲའི་ཁང་བའི་ཕྱི་རུ་གོམ་པ་འགའ་
ཙམ་སོང་། ད་ལྟ་ལོ་ཏོག་ཡོད་ཚད་བྲེགས་ཚར་ཟིན་པས། གནས་དེ་
རུ་སོག་མ་སྐམ་པོ་འགའ་ལས་ཅི་ཡང་མེད། མོས་ཡང་བསྐྱར “སླར་
ཡང་མཇལ། སླར་ཡང་མཇལ། ”ཟེར་བཞིན་དུ་མེ་ཏོག་དམར་པོ་ཆུང་
ཆུང་ཞིག་ལག་ཏུ་བསྡམས་ཏེ “གལ་ཏེ་ཁྱེད་ཀྱིས་ཁུག་རྟ་ཆུང་ཆུང་
དེ་མཐོང་ཚེ། ངས་ཁོ་ལ་འཚམ་འདྲི་ཞུ་གིན་ཡོད་པ་བཤད་རོགས་
གནང”ཟེར།
“ཏི་ལེ། ཏི་ལེ” སྐབས་འདིར། གློ་བུར་དུ་སྐད་སྒྲ་ཞིག་མོའི་མགོ་
ཐོག་ནས་གྲགས་བྱུང་། མོས་མགོ་བོ་ཡར་བཏེགས་ནས་བལྟས་པ་ན།
དེ་ནི་ཁུག་རྟ་ཆུང་ཆུང་དེ་ཡིན། ཁོས་མཐེ་བོང་བུ་མོ་མཐོང་མ་ཐག་ཏུ་
དགའ་སྤྲོ་ཚད་མེད་སྐྱེས། མོས་ཁུག་རྟ་ལ་བཤད་རྒྱུར། རང་ཉིད་སྐྱུག་བྲོ་
བའི་བྲ་བ་དེ་དང་མཉམ་དུ་འཚོ་བ་རོལ་མི་འདོད་པ་དང་། ད་དུང་མོས་
གལ་ཏེ་རང་ཉིད་བྲ་བའི་ཆུང་མ་བྱས་ཚེ། ཧ་ཅང་ཟབ་པའི་སའི་གཏིང་
རིམ་དུ་འདུག་དགོས་ཤིང་། ནམ་ཡང་ཉི་འོད་མཐོང་མི་ཐུབ་པ་ཡིན།
དོན་དག་འདི་དག་ལ་བསམ་བློ་བཏང་རྗེས། མོ་རང་དབང་མེད་པར་ངུ་
རྒྱུ་ཡོང་མོད།
ཁུག་རྟས “གྲང་ངར་ཆེ་བའི་དགུན་ཁ་སླེབས་ལ་ཉེ། ང་རང་རྒྱང་
རིང་དུ་འཕུར་དགོས། རྒྱང་རིང་གི་རྒྱལ་ཁམས་དེ་རུ་འཕུར་དགོས།
ཁྱོད་རང་ང་དང་མཉམ་དུ་འགྲོ་བར་འཐད་པ་ཡིན་ནམ། ཁྱོད་ངའི་རྒྱབ་
ཏུ་ཞོན་ནས་བསྡད་ཆོག་སྟེ། སྐེ་རགས་ཀྱིས་རང་ཉིད་དམ་པོར་བསྡམ་
ནས་འདུག་དགོས། དེ་ལྟར་ངེད་གཉིས་སྐྱུག་བྲོ་བའི་བྲ་བ་འདི་དང་
གཏན་དུ་ཁ་བྲལ་ཆོག་པ་དང་། ཁོའི་སྨག་ནག་གི་ཁང་བ་དེ་དང་ཁ་
བྲལ་ནས་རྒྱང་རིང་གི་ཡུལ་གྲུ་འགྲིམས་ཏེ་དྲོད་འཇམ་གྱི་རྒྱལ་ཁམས་
སུ་འགྲོ་ཆོག དེ་ཡི་ཉི་མ་ནི་འདི་ལས་ཧ་ཅང་མཛེས་པ་དང་། དེ་རུ་ནམ་
ཡང་བསིལ་འཇམ་ལྡན་པའི་དབྱར་དུས་ལས་མེད་དེ། ནམ་ཡང་མཛེས་
ཤིང་ལྟ་ན་སྡུག་པའི་མེ་ཏོག་སྣ་ཚོགས་བཞད་ཡོད། མཛེས་པའི་མཐེ་
བོང་བུ་མོ་ལགས། ང་དང་མཉམ་དུ་འགྲོ་རོགས། ང་རང་མུན་ནག་གི་
བྲག་ཕུགས་སུ་གྲང་ནས་ཤི་ལ་ཉེ་སྐབས། ཁྱེད་ཉིད་ཀྱིས་ངའི་སྲོག་
བསྐྱབས་པ་ཡིན།” ཟེར།
མཐེ་བོང་བུ་མོས “ང་རང་ཁྱོད་དང་མཉམ་དུ་འགྲོ”ཟེར། མོ་ཁུག་
རྟའི་རྒྱབ་ཏུ་ཞོན་ཏེ། རྐང་བ་གཉིས་ཁུག་རྟའི་གཤོག་ཟུང་ཐོག་ཏུ་ཕར་
བརྐྱངས་ནས་བསྡད། སྐེ་རགས་ཀྱིས་རང་ཉིད་ཁུག་རྟའི་སྲ་མཁྲེགས་
ཅན་གྱི་སྒྲོ་སྤུ་ལ་བཏགས། ཁུག་རྟ་རིམ་བཞིན་དགུང་ལ་འཕུར་ནས་
སོང་བ་དང་། ནགས་ཚལ་དང་རྒྱ་མཚོ། མཐོན་པོའི་ངང་ལོ་མང་བོར་
གསོག་པའི་གངས་ཀྱི་རི་ཆེན་བརྒྱུད་ནས་འཕུར། གྲང་ངར་ཆེ་བའི་
བར་སྣང་དུ། མཐེ་བོང་བུ་མོ་ནི་གྲང་ནས་འདར་སིག་སིག་བྱས། འོན་
ཀྱང་སྐབས་དེར་མོ་ཁུག་རྟའི་དྲོད་ཀྱིས་ཁེངས་བའི་སྒྲོ་སྤུའི་ནང་དུ་
འཛུལ། མོའི་མགོ་བོ་ཕྱི་ལ་ཕྱུང་སྟེ། འོག་གི་མཛེས་ལྗོངས་ལ་རོལ་མྱོང་
བྱས་ནས་བསྡད།
མཇུག་མཐར་ཁོང་གཉིས་དྲོད་འཇམ་ལྡན་པའི་རྒྱལ་ཁམས་དེ་
ལ་ཐོན་པ་དང་། དེ་རུ་ཤར་བའི་ཉི་མ་ནི་ཧ་ཅང་ཆེ་ཞིང་གསལ་བ་ཞིག་
ཡིན་ཞིང་། ནམ་མཁའ་ནི་ལྡབ་འགྱུར་གྱིས་མཐོ་བར་སྣང་། ཡུར་བའི་
ནང་དང་རིབ་མའི་ཐོག ཡོད་ཚད་ལྗང་མདོག་དང་སྔོན་མདོག་གི་རྒུན་
འབྲུམ་གྱིས་ཁེངས་ཡོད། ནགས་ཚལ་ནང་དུ་གང་སར་ཤིང་ཏོག་གམ་
བུ་ར་དང་ཚ་ལུ་མ་ཡིས་ཁེངས་འདུག མཁའ་དབུགས་ཁྲོད་དུ་གླ་རྩི་
དང་དྲི་ཞིམ་གང་མང་ཞིག་འཐུལ་བྱུང༌། སྙིང་རྗེ་བའི་བྱིས་པ་མང་པོ་
ཞིག་ལམ་ནང་དུ་ཕར་རྒྱུག་ཚུར་རྒྱུག་བྱེད་པ་དང༌། ཁ་མདོག་མཛེས་
པའི་ཕྱེ་མ་ལེབ་འགའ་དང་མཉམ་དུ་རྩེན་བཞིན་ཡོད། ཡིན་ཡང་ཁུག་
རྟ་ནི་རིང་ནས་རིང་དུ་འཕུར་བ་དང་། མཛེས་ལྗོངས་ཀྱང་ཇེ་ཡག་ནས་
ཇེ་ཡག་ཏུ་གྱུར། གཡུ་མདོག་གི་མཚེའུ་ཞིག་གི་འགྲམ་དུ་སྡོང་བོ་
འགའ་ཡོད་པ་དང་། དེའི་ཁྲོད་དུ་དཀར་ཞིང་འོད་མདངས་བཀྲ་བ། རྡོ་
ཀ་མ་རུའི་བཞེངས་བའི་གནའ་བོའི་ཕོ་བྲང་ཞིག་ཡོད། རྒུན་འབྲུམ་གྱི་
འཁྲི་ཤིང་དེ་ཆེ་ཞིང་སྦོམ་པའི་གདུང་མ་མང་བོར་འཁྱུད་ནས་སྐྱེས་ཡོད།
དེ་དག་གི་རྩེ་རུ་ཁུག་རྟའི་ཚང་མང་བོ་ཞིག་ཡོད། དེའི་ཁྲོད་ཀྱི་ཚང་
གཅིག་ནི་མཐེ་བོང་བུ་མོ་ཁྲིད་དེ་ཡོང་བའི་ཁུག་རྟ་འདི་ཡི་ཚང་ཡིན།
ཁུག་རྟས “འདི་ནི་ངའི་ཁང་བ་ཡིན། འོག་ཏུ་མཛེས་བའི་མེ་ཏོག་
མང་བོ་བཞད་ཡོད། ཁྱེད་ཀྱིས་དེའི་ཁྲོད་ཀྱི་མེ་ཏོག་གཅིག་འདེམ་ཆོག་
པ་དང་། ངས་ཁྱོད་རང་དེའི་ཐོག་ཏུ་བཞག ཁྱོད་རང་གང་དགའ་གང་
སྐྱིད་ཀྱི་ངང་ནས་བསྡད་ཆོག" ཟེར།
མོས་ཐལ་མོ་སྦྱར་ཏེ“དེ་ན་ཧ་ཅང་བཟང་།” ཟེར།
དེ་རུ་ཧ་ཅང་ཆེ་བའི་རྡོ་ཀ་མ་རུའི་གདུང་མ་ཞིག་ཡོད། དེ་ས་རུ་
འགྱེལ་ནས་བཀས་མ་གསུམ་དུ་བགོས་ཡོད། ཡིན་ཡང་དེའི་བར་དུ་
ཤིན་ཏུ་མཛེས་པའི་དཀར་མདོག་གི་མེ་ཏོག་ཅིག་སྐྱེས་ཡོད་པ་དང་།
ཁུག་རྟས་མཐེ་བོང་བུ་མོ་ཁྲིད་ནས་ཁོ་མོ་མེ་ཏོག་དེ་ཡི་འདབ་མ་ཆེན་
པོ་ཞིག་གི་ཐོག་ཏུ་བཞག བུ་མོའི་སེམས་སུ་ཅི་འདྲའི་ཡ་མཚན་པ་
ལའང་།མེ་ཏོག་དེ་ཡི་དཀྱིལ་དུ་སྐྱེས་པ་ཆུང་ཆུང་ཞིག་ཙོག་ནས་བསྡད་
ཡོད། ཁོ་ནི་དེ་འདྲའི་དཀར་ཞིང་གསལ་ལ་ཤེལ་གྱིས་བཟོས་པ་དང་
མཚུངས། ཁོའི་མགོ་རུ་གཟི་ཉམས་ལྡན་པའི་གསེར་གྱི་ཅོད་པན་ཞིག་
བསྣམས་ཡོད་པ་དང་། ཕྲག་སྟེག་དུ་འོད་མདངས་འཚེར་བའི་གཤོག་
པ་ཞིག་སྐྱེས་ཡོད་ཅིང་། ཕུང་བོ་ནི་མཐེ་བོང་བུ་མོ་ལས་ཆེ་བ་ཞིག་མིན།
ཁོ་ནི་མེ་ཏོག་ཁྲོད་ཀྱི་ལྷའི་ཕོ་ཉ་ཡིན་ཏེ། མེ་ཏོག་རེ་རེའི་ནང་དུ་འདི་ལྟ་
བུའི་སྐྱེས་པ་དང་བུད་མེད་ཆུང་ཆུང་རེ་བསྡད་ཡོད། ཡིན་ཡང་སྐྱེས་པ་
ཆུང་ཆུང་འདི་ནི་ཁོ་ཚོའི་རྒྱལ་བོ་ཡིན།
མཐེ་བོང་བུ་མོས་ཁུག་རྟ་ལ་སྐད་དམའ་མོས “གནམ་རྒན་མ།
ཁོ་ནི་ཅི་འདྲའི་མཛེས་པ་ཞིག་རེད་ཨང་།” ཟེར།
རྒྱལ་སྲས་ཆུང་ངུ་དེ་ཁུག་རྟ་འདི་ལ་ཤིན་ཏུ་སྐྲག་ཅིང་། རྒྱུ་མཚན་ཁོ་
ནི་དེ་འདྲའི་ཉག་ཕྲ་ཞིང་འཇམ་མཉེན་ལྡན་པ་ཞིག་ཡིན་པ་དང་། ཁོ་ལ་
མཚོན་ན། ཁུག་རྟ་ནི་དངོས་གནས་ཧ་ཅང་ཆེ་བའི་བྱ་ཞིག་ཡིན། ཡིན་
ཡང་ཁོས་མཐེ་བོང་བུ་མོ་མཐོང་ཚེ། མྱུར་དུ་དགའ་སྤྲོའི་ཁེངས་སོང་།
མོ་ནི་རང་གིས་མི་ཚེ་སྟེང་ཐོག་མ་ཉིད་ནས་མཐོང་བའི་བུ་མོ་མཛེས་མ་
ཞིག་ཡིན། དེའི་རྐྱེན་གྱིས་ཁོས་རང་གི་མགོ་ལ་བསྣམས་པའི་གསེར་
གྱི་ཅོད་པན་དེ་བླངས་ནས་མོའི་མགོ་ལ་བསྣམས། ཁོས་མཐེ་བོང་བུ་
མོའི་མིང་ལ་ཅི་ཟེར་བ་དྲིས་པ་མ་ཟད། རང་ཉིད་ཀྱི་ཆུང་མ་བྱེད་འདོད་
མིན་ཡང་དྲིས།དེ་ལྟར་བྱས་ཚེ། མོ་མེ་ཏོག་ཡོད་ཚད་ཀྱི་རྒྱལ་མོ་རུ་གྱུར་
སོང་བ་ཡིན། རྒྱལ་སྲས་འདི་ནི་ད་གཟོད་དངོས་གནས་མོའི་ཁྱོ་ག་རུ་
འཚམ་པ་ཡིན། ཁོ་ནི་དུག་སྦལ་གྱི་བུ་དང་ངང་བ་ནག་པོའི་སྒྲོ་སྤུ་གྱོན་
པའི་བྲ་བ་གཉིས་དང་བསྡུར་ན་དངོས་གནས་མི་འདྲའོ། ། དེའི་ཕྱིར་
མོས་རང་ཉིད་ཀྱི་སེམས་པ་ཤོར་བའི་རྒྱལ་སྲས་དེར “ང་རང་འཐད་
པ་ཡིན།” ཞེས་བཤད། སྐབས་དེར་མེ་ཏོག་རེ་རེའི་ནང་ནས་སྐྱེས་
པ་དང་བུད་མེད་རེ་ཕྱི་ལ་བུད་པ་དང༌། ཁོ་ཚོ་ནི་ཅི་འདྲའི་སྙིང་རྗེ་བོ་
ཞིག་རེད་ཨང་། མིག་གིས་མཐོང་བ་ཙམ་གྱིས་ཀྱང་བདེ་སྐྱིད་ཀྱི་ཚོར་
སྣང་མི་དམན་པ་ཞིག་སྟེར་ཐུབ། ཁོ་ཚོ་མི་རེ་རེས་མཐེ་བོང་བུ་མོ་ལ་
ལག་སྐྱེས་ཤིག་འཕུལ་བ་དང་། འོན་ཀྱང་དེའི་ཁྲོད་ཀྱི་ལག་སྐྱེས་ཆེས་
བཟང་བ་ནི་སྦྲང་མ་དཀར་བོའི་ལུས་སྟེང་ནས་བླངས་པའི་གཤོག་ཟུང་
ཞིག་ཡོད་པ་དེ་ཡིན། ཁོ་ཚོས་གཤོག་ཟུང་དེ་མཐེ་བོང་བུ་མོའི་རྒྱབ་ལ་
བཏགས། དེ་ལྟར་མོ་རང་ད་ནི་མེ་ཏོག་གི་བར་དུ་འཕུར་ནས་སོང་ཆོག་
མོད། སྐབས་འདིར་ཚང་མ་དགའ་སྤྲོ་ལ་རོལ་བཞིན་བསྡད། ཁུག་རྟ་
ཚང་ནང་དུ་བསྡད་དེ། ཁོ་ཚོ་ལ་རང་ཉིད་ཀྱི་ཆེས་སྙན་པའི་གླུ་དབྱངས་
བླངས། དེ་ནས་ཁོའི་སེམས་སུ་སྐྱོ་སྣང་ཞིག་གིས་ཁེངས་འདུག་པ་ཡིན།
རྒྱུ་མཚན་ཁོ་རང་མཐེ་བོང་བུ་མོ་ལ་དེ་འདྲའི་དུང་བ་ཞིག་ཆགས་ཡོད་
པ་དང་། ཁོའི་སེམས་སུ་རང་ཉིད་དུས་གཏན་དུ་མོ་དང་ཁ་མི་འབྲལ་
པའི་རེ་བས་ཁེངས་འདུག
མེ་ཏོག་གི་ལྷའི་ཕོ་ཉས་མོ་ལ་བཤད་རྒྱུར “ད་ལྟ་ཁྱོད་ལ་མཐེ་བོང་
བུ་མོ་ཞེས་འབོད་མི་འོས་ཏེ། འདི་ནི་དངོས་གནས་མི་མཛེས་པའི་མིང་
ཞིག་ཡིན་ལ། འོན་ཀྱང་ཁྱོད་ནི་འདི་འདྲའི་མཛེས་སྡུག་ལྡན་པ་ཞིག་
ཡིན་པས། དེ་རིང་ནས་བཟུང་། ང་ཚོས་ཁྱེད་ལ་མ་ཡ་ཞེས་འབོད་པ་
ཡིན།" ཟེར།
ཁུག་རྟས “སླར་ཡང་མཇལ། སླར་ཡང་མཇལ” ཟེར་བ་དང་། ཁོ་
རང་ཡང་བསྐྱར་དྲོད་འཇམ་ལྡན་པའི་རྒྱལ་ཁམས་འདི་ནས་འཕུར་སོང་།
ཕྱིར་འཕུར་ནས་རྒྱང་རིང་བའི་ཌྷན་མཱར་ཁི་རྒྱལ་ཁབ་ལ་སོང་། ཌྷན་མཱར་
ཁི་རུ་ཁོ་རང་བྱིས་སྒྲུང་རྩོམ་ཤེས་པའི་མི་ཞིག་གི་སྒེའུ་ཁུང་སྟེང་ནས་
ཚང་བཟོས་ནས་བསྡད་ཡོད། ཁོས་མི་དེ་ལ “ཏི་ལེ། ཏི་ལེ” ཞེས་གླུ་
ལེན་པ་དང་། ང་ཚོའི་གཏམ་རྒྱུད་འདི་དག་ཡོད་ཚད་ཁོའི་དེ་རུ་ཉན་
ནས་ཡོང་བ་ཡིན།

ལམ་སྒྲོན་རྒན་པ།

ཁྱེད་ཀྱིས་ལམ་སྒྲོན་རྒན་པའི་གཏམ་རྒྱུད་དེ་ཐོས་མྱོང་ངམ། དེ་
ནི་དངོས་གནས་སྤྲོ་བ་ལྡན་པའི་གཏམ་རྒྱུད་ཅིག་མིན་ཏེ། ཡིན་ཡང་
ཐེངས་གཅིག་ལ་ཉན་ན་སྐྱོན་མེད་དོ། །
འདི་ནི་གཤིས་རྒྱུད་ཤིན་ཏུ་འཇམ་ཞིང་མཐུན་སྒྲིལ་ལ་དགའ་བའི་
ལམ་སྒྲོན་རྒན་པ་ཞིག་ཡིན་ཞིང་། སྲང་ལམ་དེར་ལོ་གང་མང་ཞིག་
ལ་ཞབས་ཕྱི་སྒྲུབ་མྱོང་། འོན་ཀྱང་ད་ལྟ་དེ་མཁོ་བའི་མི་གཅིག་ཀྱང་
མེད། ཁོ་རང་མཇུག་མཐའི་མཚན་མོ་དེར་དབྱུག་རྐང་ཐོག་ཏུ་བསྡད་
ནས་སྲང་ལམ་ཡོངས་སུ་གསལ་བར་བྱེད། ཁོའི་སེམས་ཁམས་ནི་པ་
ལིའི་ཞབས་བྲོ་འཁྲབ་མཁན་གྱི་བུད་མེད་རྒན་པ་ཞིག་དང་ཀུན་ནས་
མཚུངས་ཏེ། ཆེས་མཐའ་མཇུག་གི་གར་སྟེགས་སྟེང་དུ་བུད་རྗེས། སང་
ཉིད་ནས་བཟུང་རྩེ་ཐོག་ཏུ་འགྲོ་དགོས་པ་ཤེས་ཡོད། “སང་ཉིན།”
ཞེས་པ་དེས་ལམ་སྒྲོན་རྒན་པ་ལ་འཇིགས་སྣང་ཞིག་སྟེར་ངེས་ཏེ། རྒྱུ་
མཚན་ནི་ཁོ་རང་ཆེས་ཐོག་མར་གྲོང་ཁྱེར་སྲིད་གཞུང་དུ་མངོན་པ་
ཡིན་ཞིང་། སྲིད་གཞུང་གི་གྲོས་ཞུགས་མཁན་དག་གི་ཞིབ་བཤེར་
བརྒྱུད་དེ། ཁོས་མུ་མཐུད་དུ་ཞབས་ཕྱི་སྒྲུབ་ནུས་མིན་ལ་བལྟ་དགོས
ཁོ་རང་ཟམ་པའི་སྟེང་ལ་འཛུགས་དགོས་པ་ཡིན་ནམ། ཡང་ན་
གྲོང་བརྡལ་གྱི་བཟོ་གྲྭའི་ནང་དུ་འཁྱེར་དགོས། ཐད་ཀར་ལྕགས་བཞུ་
བཟོ་གྲྭའི་ནང་དུ་བཞུ་བར་བྱེད་ཀྱང་སྲིད། གནས་ཚུལ་འདི་འདྲའི་
འོག་ཏུ། ཁོ་རང་རྒྱུ་ཆར་བེད་སྤྱད་ནས་དངོས་པོ་གཞན་ཞིག་ཀྱང་བཟོ་
སྲིད། ཡིན་ཡང་། ཁོས་རང་ཉིད་སྔོན་ཆད་ལམ་སྒྲོན་བྱེད་མྱོང་བ་ཡིད་
ལ་དྲན་མིན་མི་ཤེས་མོད། གནད་དོན་འདིས་ཁོ་རང་ཧ་ཅང་སུན་སྣང་
སྐྱེ་རུ་བཅུག
ཅི་ལྟར་བྱས་ཀྱང་། ཁོ་རང་མ་འགྱངས་པར་མེལ་ཚེ་བ་དེ་དང་དེའི་
ཆུང་མ་གཉིས་ལ་ཁ་འབྲལ་དགོས། ཁོས་ནམ་ཡང་ཁོ་ཚོ་རང་ཉིད་ཀྱི་
ཁྱིམ་མིར་བཀུར་ཡོད། ཁོ་རང་ལམ་སྒྲོན་བྱེད་དུས། ཁོ་ཡང་མེལ་ཚེ་བ་
བྱེད་ཀྱིན་ཡོད། དེ་དུས་ཁོའི་ཆུང་མ་ནི་རང་རློམ་ཅུང་ཙམ་ཆེ་བ་ཞིག་
ཡིན། མོ་རང་མཚན་མོར་ལམ་སྒྲོན་བརྒྱུད་ནས་འགྲོ་སྐབས། ད་གཟོད་
ལམ་སྒྲོན་ལ་ལྟ་ཙམ་བྱེད་པ་དང་། ཉིན་དཀར་མོས་ལམ་སྒྲོན་དེར་ཁ་
ཡ་ཙམ་ཡང་མི་བྱེད། ཡིན་ཡང་ཉེ་ལམ་ལོ་འགའི་ནང་དུ། མེལ་ཚེ་བ་
དང་ཁོའི་ཆུང་མ། ལམ་སྒྲོན་བཅས་དངོས་གནས་རྒས་འདུག་སྟེ། བུད་
མེད་དེའང་ལམ་སྒྲོན་ལ་གད་བདར་བྱེད་དུ་ཡོང་སྲིད་ཅིང་། གཙང་མ་
ཞིག་ཕྱིས་རྗེས། ནང་དུ་སྣུམ་འདང་ཚད་ཅིག་སྣོན་པ་ཡིན། ཁྱོ་ཤུག་འདི་
གཉིས་ཤིན་ཏུ་གཞུང་རྒྱུད་དྲང་བ་ཞིག་ཡིན། ཁོ་ཚོས་ནམ་ཡང་ལམ་
སྒྲོན་གྱི་སྣུམ་རྡོག་ཙམ་ཡང་རྐུ་མི་སྲིད།
ད་ནི་ལཿལམ་སྒྲོན་དེ་སྲང་ལམ་དུ་སྡོད་པའི་ཆེས་མཐའ་འཇུག་གི་
མཚན་མོ་ཡིན་ཏེ། སང་ཉིན་ཁོ་རང་གྲོང་ཁྱེར་སྲིད་གཞུང་དུ་འགྲོ་
དགོས། དོན་དག་འདི་གཉིས་ཁོའི་ཡིད་ལ་དྲན་པ་ཙམ་གྱིས་དངོས་
གནས་སྐྱོ་བ་ཞིག་ཡིན། ཁོས་ཞབས་ཕྱི་སྒྲུབ་པར་ནུས་པ་ཡོད་མེད་
དེ་མི་རྣམས་ཀྱི་བློ་ངོར་ཤོང་དཀའ་བ་མིན། ཡིན་ཡང་ཁོའི་སེམས་
ལ་ཡང་འཆར་སྣང་མི་ཉུང་བ་ཞིག་ཤར། ཁོས་དངོས་པོ་མང་བོ་ཞིག་
མཐོང་མྱོང་ཡོད་ལ་གསལ་བར་ཡང་བྱས་མྱོང་། ཁོས་མཐོང་མྱོང་བའི་
དངོས་པོ་ནི་གྲོས་ཞུགས་པ་དེ་དག་དང་སྡུར་ཐུབ་བྲལ་བ་ཞིག་མིན་
མོད། ཡིན་ཡང་ཁོས་དེ་དག་ཡོད་ཚད་བརྗོད་མི་འདོད་དེ། རྒྱུ་མཚན་
ཁོ་ནི་གཤིས་རྒྱུད་དྲང་ཞིང་མཐུན་སྒྲིལ་ལ་དགའ་བའི་ལམ་སྒྲོན་རྒན་
པ་ཞིག་ཡིན། ཁོས་མི་སུ་ལའང་ཕོག་ཐུག་གཏོང་མི་འདོད་པ་དང་།
དབང་ཐང་ལྡན་པའི་མི་དག་ལ་དེ་བས་ཀྱང་ངོ་། ། ཁོས་དོན་དག་གང་
མང་ཞིག་ཡིད་ལ་དྲན་པ་དང་། ལན་རེར་འོད་མདངས་དྲག་ཏུ་འཚེར་
ནས། རང་ལ་དེ་འདྲའི་ཚོར་སྣང་ཞིག་ཡོད་པའི་ངང་ཚུལ་སྟོན་པ་དང་
མཚུངས།
“རེད་ལགས། མི་རྣམས་ཀྱིས་ང་རང་བརྗེད་མི་སྲིད། སྔོན་ཆད་ཁ་
ཞལ་མཛེས་པའི་ན་གཞོན་ཞིག་ཡོང་བ་དང་། རེད་ལགས། དེ་ནི་ལོ་
དུ་མའི་སྔོན་གྱི་དོན་དག་ཅིག་ཡིན། ཁོས་འཕྲིན་ཡིག་ཅིག་ཁྱེར་ནས་
ཡོང་། མདོག་དཀར་པོའི་མཐའ་རྒྱན་དང་ཟིང་དཀར་གྱི་ཤོག་བུའི་སྟེང་
ལ་བྲིས་ཡོད་པའི་འཕྲིན་ཡིག་ཅིག་ཡིན། ཁོའི་ཡིག་གཟུགས་ཧ་ཅང་
མཛེས་ཤིང་། བུད་མེད་ཅིག་གི་ཡིག་གཟུགས་དང་མཚུངས། ཁོས་
འཕྲིན་ཡིག་དེ་ཐེངས་གཉིས་བཀླགས་པ་དང་། དེའི་སྟེང་དུ་འོ་ཞིག་
བྱས་རྗེས་མགོ་བོ་ཡར་བཏེགས་ནས་ང་ལ་བལྟས། ཁོའི་མིག་མདངས་
ལས “ང་ནི་ཅི་འདྲའི་བདེ་སྐྱིད་ལྡན་པའི་མི་ཞིག་ཡིན།” ཟེར་བ་
དང་། ཁོ་དང་ངེད་གཉིས་མ་གཏོགས། སུས་ཀྱང་ཁོའི་མཛའ་མོས་ཁོ་
ལ་བསྐུར་བའི་ཐོག་མའི་འཕྲིན་ཡིག་དེ་ཡི་ནང་དོན་ཅི་ཡིན་པ་ཤེས་
མི་སྲིད། ངས་ད་དུང་མིག་མདངས་གཞན་ཞིག་ཡིད་ལ་དྲན་བྱུང་། དེ་
བཤད་ན་དངོས་གནས་རྨད་དུ་བྱུང་བ་ཞིག་ཡིན་ཏེ། ང་ཚོའི་བསམ་
བློའི་རླབས་རྒྱུན་ནི་དེ་འདྲའི་མཐའ་མེད་པ་ཞིག་རེད། ཁྲོམ་སྲང་དུ་རྒྱ་
ཆེར་ངང་འདས་མཆོད་སྒྲུབ་བཞིན་པའི་གྲལ་ཤར་ཞིག་བསྒྲིགས་ཡོད།
ན་སོ་དར་ལ་བབས་པའི་བུད་མེད་མཛེས་མ་ཞིག་རོ་སྒམ་ནང་དུ་
ཉལ་འདུག་པ་དང༌། རོ་སྒམ་འོག་ཏུ་ངང་བའི་སྒྲོ་སྤུ་བཏིངས་ཡོད་
ཅིང༌། གོང་དུ་འདས་མཆོད་མེ་ཏོག་ཕྲེང་བས་རྒྱན་པའི་བེམ་རོ་དེ་
སྐྱེལ་འཁོར་ནང་དུ་བཞག་ཡོད། མེ་སྒྲོན་མང་བོས་ངའི་མིག་གཉིས་
ཡམ་ཡོམ་དུ་བཏང་། མི་འགྲོ་སའི་ལམ་ནང་དུ་མི་རྣམས་ཀྱིས་འཚང་
ཁ་ཤིག་ཤིག་བྱེད་ཅིང་། ཁོ་ཚོ་ཚང་མ་སྐྱེལ་འཁོར་གྱི་རྗེས་དེད་ནས་
འགྲོ་བཞིན་ཡོད། ཡིན་ཡང་མེ་སྒྲོན་མི་མཐོང་བར་གྱུར་པ་དང་། ངས་
རང་གི་མཐའ་འཁོར་དུ་ལྟ་ཙམ་བྱས་པ་ན། མི་ཞིག་ལམ་སྒྲོན་དབྱུག་
རྐང་ལ་བསྙེས་ཏེ་ངུ་བཞིན་ཡོད། ངས་ནམ་ཡང་ཁོའི་སྐྱོ་བའི་མིག་
མདངས་དེ་བརྗེད་མི་ཐུབ། ”
ཕྱིར་དྲན་འདི་དག་ལམ་སྒྲོན་རྒན་པས་རེ་རེ་ནས་ཕར་བསྐྱལ་
ཟིན།
ལས་ཚོགས་གྲོལ་བཞིན་ཡོད་པའི་སོ་དམག་ཞིག་གིས་ཆེས་མ་
མཐའ་ཡང་སུ་ཞིག་རང་ཉིད་ཀྱི་ལས་སྣེ་བརྗེ་རུ་ཡོང་བ་སུ་ཞིག་ཡིན་པ་
ཤེས་པ་དང་།ད་དུང་ལས་སྣེ་བརྗེ་མཁན་གྱི་མི་དེར་ལས་ཀ་འགའ་སྤྲོད་
སྲིད། འོན་ཀྱང་ལམ་སྒྲོན་རྒན་པས་རང་ཉིད་ཀྱི་ལས་སྣེ་རྒྱུད་འཛིན་
བྱེད་མཁན་དེ་སུ་ཡིན་པ་མི་ཤེས་མོད། ཁོས་ཆར་དང་སྨུག་པའི་རིགས་
ཀྱི་དོན་དག་ལ་འབྲེལ་བ་ཡོད་པའི་གནས་ཚུལ་འགའ་འདོན་སྤྲོད་བྱེད་
ཀྱང་སྲིད་དེ། ཟླ་བ་མི་བགྲོད་ལམ་རྟགས་ནང་དུ་ཅི་ཙམ་ཞིག་ལ་འཕྲོ་
འདུག་པ་དང་། རླུང་བུ་མང་ཤས་ཤིག་ཕྱོགས་གང་ནས་ལྡིང་འོང་བའི་
སྐོར་གྱི་གནས་ཚུལ་དག་གོ །
ཆུ་འཕུད་ལུང་བའི་ཟམ་ཐོག་ཏུ་དངོས་པོ་གསུམ་བླངས་ཡོད་པ་
དང་། ཁོ་ཚོས་རང་ཉིད་ལམ་སྒྲོན་ལ་ངོ་སྤྲོད་བྱས། དེའི་རྒྱུ་མཚན་ནི་ཁོ་
ཚོས་སེམས་སུ་ལམ་སྒྲོན་གྱིས་རང་གི་གོ་གནས་རང་ཉིད་ལ་སྤྲད་ཆོག་
པར་འདོད་ཡོད། དེ་ཚོའི་ཁྲོད་ཀྱི་གཅིག་ནི་ཉ་ནག་གི་མགོ་ཡིན་ཏེ། མུན་
ནག་ཁྲོད་དུ་ལུས་སྟེང་དུ་འོད་འཕྲོ་སྲིད། ཁོས་སེམས་སུ་གལ་ཏེ་རང་
ཉིད་དབྱུག་རྐང་སྟེང་དུ་བསྡད་ཚེ། མི་རྣམས་ཀྱིས་སྣུམ་མང་བོ་ཞིག་
གསོག་འཇོག་བྱེད་ཐུབ་སྙམ། ཅིག་ཤོས་ནི་ཤིང་རུལ་ཞིག་ཡིན། ཁོས་
ཡང་འོད་འཚེར་དུ་འཇུག་ཐུབ་པ་དང་། རང་ཉིད་ཀྱི་འོད་སྣང་མ་མཐའ་
ཡང་ཉ་ནག་གི་འོད་ལས་གསལ་ཞིང་། རང་ཉིད་ནི་ད་དུང་ནགས་གསེབ་
ཁྲོད་ཀྱི་ཆེས་མཛེས་པའི་སྡོང་བོ་ཞིག་གི་མཐའ་མཇུག་གི་ཤུལ་བཞག་
ཡིན་ཟེར། དངོས་པོ་གསུམ་པ་ནི་སྲིན་འབུ་མེ་ཁྱེར་ཡིན། ཁོ་ནི་ས་
ཕྱོགས་གང་ནས་ཡོང་བ་དེ་ལམ་སྒྲོན་གྱིས་བསམ་བློ་གཏོང་ཡང་མི་ཤེས་
མོད། འོན་ཀྱང་ཁོ་རང་དངོས་གནས་འོད་འཚེར་བཞིན་དུ་ཡོང་། ཡིན་
ཡང་ཤིང་རུལ་དང་ཉ་ནག་གིས་མནའ་བསྐྱལ་ནས་བཤད་རྒྱུར། སྲིན་
འབུ་མེ་ཁྱེར་ནི་དུས་ཚོད་ངེས་ཅན་ཞིག་གི་ནང་དུ་མ་གཏོགས་འོད་
འཕྲོ་མི་ཐུབ་ཟེར་བས།ཁོ་ལ་དོ་སྣང་མ་བྱས་པར་བསྡད།
ལམ་སྒྲོན་རྒན་པས་ཁོ་ཚོ་སུས་ཀྱང་འོད་འདང་ཙམ་པ་ཞིག་
སྦྱིན་ནས་ལམ་སྒྲོན་གྱི་ཚབ་བྱེད་མི་ནུས་པར་བཤད། ཡིན་ཡང་ཁོ་ཚོ་
སུའང་སྐད་ཆ་དེར་མི་རློམ་མོད། ཁོ་ཚོས་ལམ་སྒྲོན་རྒན་པས་རང་ཉིད་
ཀྱི་གོ་གནས་གཞན་ལ་མི་སྤྲོད་པར་ཐོས་པ་ན། ཁོ་ལ་མ་དགའ་བར་
སེམས་སུ་ལམ་སྒྲོན་རྒས་ནས་མགོ་ཡང་རྨོངས་ཡོད། རང་ཉིད་ཀྱི་རྒྱུད་
འཛིན་མཁན་ཡང་འདེམ་མི་ཤེས་པར་འདོད།
དེ་དང་ལྷན་དུ། རླུང་བུ་སྲང་ལམ་གྱི་གྲུ་ཟུར་ཞིག་ནས་ལྡིང་འོང་སྟེ་
ལམ་སྒྲོན་རྒན་པ་ལ་བཤད་རྒྱུར།
“ཁྱོད་ཚོས་ཅི་ཞིག་ཁ་བརྡ་བྱེད་ཀྱིན་ཡོད། ཁྱོད་རང་སང་ཉིན་
གནས་འདི་ནས་ཁ་འབྲལ་རྒྱུ་ཡིན་ནམ། འོ་ན་དེ་རིང་ནི་ངས་ཁྱེད་ཉིད་
མཐོང་བའི་མཐའ་མཇུག་གི་ཉིན་མོ་ཡིན་སྲིད་དམ། དེ་ན་ངས་ཁྱོད་ལ་
གྱེས་ཁའི་ལེགས་སྐེས་ཤིག་སྟེར། ངས་རང་ཉིད་ཀྱི་དམིགས་གསལ་གྱི་
བྱེད་ནུས་ཤིག་གིས་ཁྱོད་ལ་བསིལ་རླུང་ཞིག་ལྡིང་བར་བྱེད། དེ་ནི་ཁྱེད་
ཀྱི་མཐོང་ཐོས་ཡོད་ཚད་ཡིད་ལ་གསལ་བོར་འཛིན་ཐུབ་པ་མ་ཟད།
རིག་པ་གསལ་བའི་ཀླད་པ་ཞིག་དང་མི་རྣམས་ཀྱིས་ཁྱོད་ཀྱི་མདུན་
ནས་ལབ་པའི་སྐད་ཆ་དག་མཐོང་ཐུབ་པའི་ནུས་པ་ཞིག་ཡིན” ཟེར།
ལམ་སྒྲོན་རྒན་པོས “དེ་དངོས་གནས་བཟང་ངོ་། ། གལ་སྲིད་
ང་རང་བཞུ་རུ་མ་བཅུག་ཚེ། ངས་ཁྱེད་ལ་ཐུགས་རྗེ་ཆེ་ཞུ་ཁོ་ཐག་
ཡིན།” ཞེས་བཤད།
རླུང་བུས “ཕལ་ཆེར་དེ་ལྟར་བྱེད་མི་ཟད། ད་ལྟ་ངས་ཁྱེད་ལ་ཡིད་
འཛིན་གྱི་ནུས་པ་སྦྱིན་ཡོད། གལ་ཏེ་ཁྱོད་ལ་འདི་འདྲའི་ནུས་པ་མང་
ཙམ་ཞིག་ཐོབ་ཚེ། ཁྱེད་རང་རྒས་དུས་ཀྱི་འཚོ་བ་ནི་ཧ་ཅང་སྤྲོ་སྐྱིད་
ལྡན་པ་ཞིག་ཡིན་ངེས།” ཟེར།
ལམ་སྒྲོན་རྒན་པས “གལ་སྲིད་ང་རང་མ་བཞུས་ཚེ། འོན་ཀྱང་
བཞུས་པའི་དབང་དུ་བཏང་ནའང་། ཁྱེད་ཀྱིས་ངའི་ཡིད་འཛིན་གྱི་ནུས་
པར་ཁག་ཐེག་བྱེད་ཐུབ་བམ།” ཞེས་དྲིས།
རླུང་བུས “ལམ་སྒྲོན་རྒན་པ་ལགས། ཁྱོད་རང་བློ་རིག་གསལ་བོ་
ཞིག་གྱིས་ཤིག” ཟེར། དེ་ནས་རླུང་བུ་ངང་གིས་ལྡིང་བ་དང་། དེ་དུས་
ཟླ་བའང་ཕྱིར་ཡོང་།
རླུང་བུས“ཁྱེད་ཀྱིས་ལེགས་སྐྱེས་ཅི་ཞིག་སྟེར་གྲབས་
ཡོད།” ཅེས་དྲིས།
ཟླ་བས “ངས་ཅི་ཡང་སྟེར་གྲབས་མེད། ང་རང་མི་འགྱངས་བར་
ཚེས་རུ་རུ་འགྱུར་ངེས་ཡོད། གློག་འོད་ཀྱིས་ནམ་ཡང་ང་ལ་འོད་སྣང་
མི་སྦྱིན་པ་མ་ཟད། དེ་ལས་ལྡོག་སྟེ་ངས་ཁོ་ལ་འོད་སྣང་སྦྱིན་དགོས་
སམ།” ཞེས་ལན་བཏབ།
སྐད་ཆ་དེ་བཤད་ཚར་རྗེས། ཟླ་བའང་སྤྲིན་གསེབ་ཏུ་ཡིབ་སོང་
བ་དང་། ཁོ་རང་མི་རྣམས་ཀྱིས་རང་ཉིད་ལ་ལན་ཆགས་བཟོ་བར་མི་
དགའོ། །
ཆུ་ཐིགས་ཤིག་རླུང་རྒྱུ་སའི་སྲུབས་ཀ་ཞིག་ལས་མར་ལྷུང་། ཆུ་
ཐིགས་དེ་ནི་ཁང་བའི་ཀླད་ནས་མར་གཏིག་པ་འདྲ། ཡིན་ཡང་ཁོས་
རང་ཉིད་སྤྲིན་ནག་ལས་མར་གཏིག་པ་ཡིན་ཟེར་བ་དང་། དེ་མིན་རང་
ཉིད་ནི་ལེགས་སྐྱེས་ཤིག་ཡིན་ཟེར། ཕལ་ཆེར་ཆེས་བཟང་བའི་ལེགས་
སྐྱེས་ཤིག་ཡིན་ཀྱང་སྲིད།
“ངས་ཁྱེད་ཀྱི་ལུས་ཧྲིལ་བོ་རློན་པར་བཟོས་ཏེ། གལ་སྲིད་ཁྱོད་
རང་འཐད་པ་ཡིན་ན། ངས་ཁྱེད་ལ་སྟོབས་ཤུགས་ཤིག་སྦྱིན་ཏེ། མཚན་
མོ་གཅིག་གི་དུས་ཡུན་གྱིས་ཁྱེད་རང་གི་ལུས་ཧྲིལ་བོར་བཙའ་ཆགས་
ནས་ཐལ་རྡུལ་དུ་གཏོང་ནུས།”
ཡིན་ཡང་ལམ་སྒྲོན་གྱིས་དེ་ནི་ཤིན་ཏུ་མི་ལེགས་པའི་ལེགས་སྐྱེས་
ཤིག་ཡིན་པར་འདོད་ཡོད། རླུང་བུའང་འདོད་ཚུལ་དེར་འཐད་པ་ཡིན།
རླུང་བུ་ཤིག་ཤིག་ངང་དྲག་ཏུ་ལྡང་སྟེ“དེ་ལས་བཟང་བའི་ཐབས་
ཤིག་མེད་དམ། དེ་ལས་བཟང་བའི་ཐབས་ཤིག་མེད་དམ”ཞེས་དྲིས།
དེ་དུས་གསལ་ལེར་བཀྲ་བའི་སྐར་མདའ་ཞིག་མར་ལྷུང་སྟེ། འོད་
ཀྱི་རྒྱུན་རིང་བོ་ཞིག་གྲུབ།
ཉ་ནག་གིས་སྐད་ཅོར་རྒྱག་ཞོར་དུ “ཨ་ཙི། གན་ནི་ཅི་ཞིག་རེད།
སྐར་མདའ་ཞིག་མར་ལྷུང་སོང་བ་མིན་ནམ། དེ་ནི་ལམ་སྒྲོན་ལ་འཕྲད་
དུ་ཡོང་སྲིད་དམ། གལ་ཏེ་དེ་འདྲའི་གོ་གནས་མཐོ་བའི་མི་སྣ་ཞིག་ཀྱང་
ཁོའི་གོ་གནས་སློང་དུ་ཡོང་ཚེ། ང་ཚོ་ནི་ཕྱིར་སོང་སྟེ་ཉལ་ནས་བསྡད་
ན་བཟང་སྙམ།” ཟེར།
ཉ་ནག་ཕྱིར་བུད་སོང་། ཤིང་རུལ་དང་སྲིན་འབུ་མེ་ཁྱེར་གཉིས་
ཀྱང་ཕྱིར་སོང་། ཡིན་ཡང་ལམ་སྒྲོན་རྒན་པས་གློ་བུར་དུ་འོད་མདངས་
དྲག་པོ་འཚེར་བྱུང་།
ཁོས “འདི་ནི་གཅེས་འོས་པའི་ལེགས་སྐྱེས་ཤིག་ཡིན་ཏེ། ང་རང་
དངོས་གནས་གསལ་ལེར་བཀྲ་བའི་སྐར་མ་འདི་དག་ལ་ཧ་ཅང་དགའ།
ཁོ་ཚོས་དེ་འདྲའི་མཛེས་པའི་འོད་མདངས་ཤིག་འཚེར་ནུས་པ་དང་།
ངས་ཅི་ལྟར་འབད་པ་དང་བརྩོན་ལེན་བྱས་ཀྱང་དེ་འདྲའི་ཆུ་ཚད་ཅིག་
ལ་ཐོན་མི་སྲིད། བསམ་ཡུལ་ལས་འདས་པ་ཞིག་ནི། ཁོ་ཚོས་ང་ལྟ་
བུའི་མདོག་ཉེས་པའི་ལམ་སྒྲོན་རྒན་པ་ཞིག་ལ་དོ་སྣང་དང་ཐུགས་ཁུར་
བྱེད་སྲིད། དེ་མིན་སྐར་མ་ཞིག་ང་ལ་སྦྱིན་ནས་ལེགས་སྐྱེས་སུ་འཕུལ་ཏེ།
ང་ལ་ནུས་པ་བསྩལ་ནས་རང་གིས་མཐོང་ཐུབ་པ་དང་ཡིད་ལ་འཛིན་
ཐུབ་པ་དག་རང་ཉིད་དགའ་བའི་མིས་ཀྱང་མཐོང་ཐུབ་པར་བྱེད། འདི་
ནི་ད་གཟོད་བདེ་སྐྱིད་ཅིག་ཡིན་ཏེ། དེའི་རྒྱུ་མཚན་ནི་བདེ་སྐྱིད་གང་
འདྲ་ཞིག་ཡིན་ཡང་། མི་གཞན་དང་མཉམ་དུ་ལོངས་སུ་སྤྱོད་མི་ཐུབ་པ་
དེ་ནི་བདེ་སྐྱིད་ཕྱེད་ཀ་ཙམ་ལས་མི་བརྩི།” ཟེར།
རླུང་བུས “འདི་ནི་བཀུར་འོས་པའི་བསམ་བློའི་འདོད་ཚུལ་ཞིག་
རེད། ཡིན་ཡང་ཁྱེད་ཀྱིས་མི་རྟོགས་པ་ཞིག་ནི། དམིགས་ཡུལ་འདི་འདྲ་
ཞིག་འགྲུབ་པའི་ཆེད་དུ། པྲ་ཚིལ་ནི་ངེས་པར་དུ་མཁོ་བ་ཞིག་ཡིན།
གལ་ཏེ་ཁྱེད་ཀྱི་ལུས་ལ་པྲ་ཚིལ་ཞིག་སྒྲོན་མེད་ཚེ། མི་གཞན་གྱིས
ཁྱེད་ཀྱི་དངོས་པོ་གང་ཡང་མཐོང་མི་སྲིད། སྐར་མས་ཕྱོགས་འདི་དག་
ཅུང་ཙམ་ཡང་ཡིད་ལ་དྲན་མེད་པ་དང་། ཁོ་ཚོས་གལ་སྲིད་འོད་འཚེར་
བཞིན་པའི་དངོས་པོ་ཞིག་ཡིན་ཕྱིན། ལུས་ན་པྲ་ཚིལ་ཞིག་སྒྲོན་ཡོད་
པར་འདོད་ཡོད། འོན་ཀྱང་ང་རང་ད་ལྟ་ཐང་ཆད་པས་གཉིད་ལོག་རྒྱུ་
ཡིན།” ཟེར་ནས་གཉིད་འདུག
ཉིན་གཉིས་པར། རེད་ལགས། ང་ཚོས་ཉིན་གཉིས་པ་དེ་ལས་
བརྒལ་བར་བྱས་ཆོག ཉིན་གཉིས་པའི་མཚན་མོར། ལམ་སྒྲོན་དེ་
རྐུབ་སྟེགས་ཤིག་གི་སྟེང་དུ་ལོག་འདུག གནས་འདི་གང་ཞིག་ཡིན་
ནམ། མེལ་ཚེ་བ་རྒན་པོ་དེའི་ཁང་བའི་ནང་ཡིན། ཁོའི་སྔོན་ཆད་གྲོས་
ཞུགས་པ་དག་ལ་རང་ཉིད་ཀྱིས་ལམ་སྒྲོན་འདི་བདག་འཛིན་བྱེད་པར་
རེ་འདུན་ཞུས་མྱོང་སྟེ། དུས་ཡུན་རིང་བོར་ལྷག་བསམ་རྣམ་དག་གིས་
ཞབས་ཕྱི་སྒྲུབ་པའི་གླ་རིན་ཙམ་དུ་བྱེད། ཁོ་ཚོས་ཁོའི་རེ་འདུན་ཞུ་བ་
ལ་ཁོང་དགོད་ཅིག་བྱས་ཏེ་ལམ་སྒྲོན་ཁོ་ལ་སྟེར་རྒྱུ་ཁས་བླངས། ད་ལྟ་
ལམ་སྒྲོན་དེ་དྲོད་ཀྱིས་ཁེངས་པའི་མེ་ཐབ་འགྲམ་གྱི་རྐུབ་སྟེགས་ཤིག་
གི་སྟེང་དུ་ལོག་ནས་བསྡད་ཡོད། ལམ་སྒྲོན་དེ་སྔོན་ལས་ཆེ་བར་སོང་
བ་དང་འདྲ་སྟེ། རྒྱུ་མཚན་ནི་དེ་ཡིས་རྐུབ་སྟེགས་ཧྲིལ་བོ་གང་བར་བྱས་
འདུག
ཁྱོ་ཤུག་འདི་གཉིས་ཀྱིས་དགུང་ཟས་ཟ་བཞིན་ཞི་འཇམ་གྱི་མིག་
མདངས་ཤིག་གིས་ལམ་སྒྲོན་རྒན་པ་དེ་ལ་བལྟས་ནས་བསྡད། ཁོ་ཚོས་
དེ་དངོས་གནས་ཅོག་ཙེ་སྟེང་དུ་ཙོག་ཏུ་འཇུག་ན་འདོད་ཡོད།
ཁོ་ཚོ་བསྡད་ཡོད་པའི་ས་གནས་ནི་དོན་དམ་དུ་ས་དོང་ཞིག་
ཡིན་ཏེ། ས་ངོས་ལས་སྨིད་གཉིས་ཙམ་ལས་དམའ་བ་ཡོད། ཁང་བ་
འདིའི་ནང་དུ་བགྲོད་དགོས་ན། ངེས་པར་རྡོ་གཅལ་བཏིང་བའི་བགྲོད་
ལམ་ཞིག་ཡོད་པ་དེར་བརྒྱུད་ནས་འགྲོ་དགོས། ཡིན་ཡང་གནས་འདི་
ཧ་ཅང་སྐྱིད་པོ་ཞིག་ཡིན། སྒོ་ཐོག་ཏུ་རས་ཡུག་མང་པོ་ཞིག་སྦྱར་ཡོད་
པ་དང་། དངོས་པོ་ཡོད་ཚད་གྲ་དག་ཅིང་གཙང་མ་ཞིག་ཡིན་པར་
མངོན་ཡོད། ཉལ་ཁྲིའི་མཐའ་འཁོར་དང་སྒེའུ་ཁུང་ལ་ཡོལ་བ་འཐེན་
ཡོད་ཅིང་། སྒེའུ་ཁུང་གམ་དུ་ཁྱད་པར་ཅན་གྱི་མེ་ཏོག་གི་རྟེང་སྡེར་
གཉིས་བཞག་ཡོད། དེ་ནི་ཆུ་བ་ཁོ་ལི་སི་ཞན་གྱིས་ཧིན་རྡུ་ཤར་མའམ་
ནུབ་མ་ནས་ཁྱེར་ཡོང་བ་ཡིན་ཞིང་། འདམ་གྱིས་བསྲེགས་བཟོ་བྱས་
པའི་གླང་བོ་ཆེ་གཉིས་ཡིན། སྲོག་ཆགས་འདི་གཉིས་ཀར་སྒལ་གཞུང་
མེད་པ་དང་། ཡིན་ཡང་སྒལ་གཞུང་གི་ཚབ་ནི་ས་འདམ་ཡིན་ཏེ། ས་
ནང་དུ་ད་དུང་མེ་ཏོག་སྐེས་ཡོད། གླང་བོ་ཆེ་གཅིག་གི་ནང་དུ་སྔོ་མཐིང་
མཐིང་གི་ཙོང་ཞིག་སྐྱེས་ཡོད་ཅིང་། དེ་ནི་རྒན་རྒོན་གཉིས་ཀྱི་ཚལ་
ལྡུམ་ཡིན། གླང་བོ་ཆེ་གཞན་གྱི་ནང་དུ་ཤིང་ཅུ་གང་རྐང་ཆེན་པོ་ཞིག་
སྐྱེས་ཡོད། དེ་ནི་ཁོ་ཚོའི་མེ་ཏོག་ལྡུམ་ར་ཡིན། གྱང་ངོས་སུ་ཁྱོན་ཆེ་
བའི་ཚོན་མདོག་ཅན་གྱི་རི་མོ་ཞིག་བཀལ་ཡོད་པ་དང་། དེས་ཝེ་ཡེ་ན་
གྲོས་ཚོགས་ཀྱི་རྣམ་པ་ཞིབ་འབྲི་བྱས་ཡོད། ཁྱེད་ཀྱིས་བལྟས་པ་ཙམ་
གྱིས་རི་མོའི་སྟེང་གི་རྒྱལ་བོ་དང་གོང་མ་མཐོང་ཐུབ། ལྗིད་ཏིག་ཏིག་
གི་ཞ་ཉེས་བཟོས་པའི་པོ་ཨེར་ཧུ་ཨེར་མུའུ་རྟགས་ཅན་གྱི་དུས་ཚོད་
འཁོར་ལོ་དེ་ཐག་ཐག་ཏུ་འགྲོ་བཞིན་ཡོད་པ་དང་། འོན་ཏེ་ནམ་རྒྱུན་
དུ་མགྱོགས་པར་འགྲོ་བ་ཡིན། ཡིན་ཡང་རྒན་རྒོན་དེ་གཉིས་ཀྱིས་དུས་
ཚོད་དེ་མགྱོགས་པར་འགྲོ་བ་ནི་དལ་བར་འགྲོ་བ་ལས་བཟང་ཟེར།
ཁོ་ཚོ་དགུང་ཟས་ལ་རོལ་བཞིན་ཡོད། ལམ་སྒྲོན་དེ་སྔོན་ནས་
བཤད་པ་ལྟར་མེ་ཐབ་འགྲམ་གྱི་རྐུབ་སྟེགས་སྟེང་ལོག་འདུག ལམ་
སྒྲོན་ལ་མཚོན་ནས་བཤད་ན། འདི་ནི་དངོས་གནས་འཇིག་རྟེན་ཧྲིལ་
བོ་ཁ་ལོ་སྒྱུར་བ་དང་མཚུངས། ཡིན་ཡང་མེལ་ཚེ་བས་ཁོ་ལ་བལྟས་
བསྡད་དེ།ཁོ་ཚོ་ཆར་དང་སྨུག་པའི་ནང་གི་དོན་དག་འགའ་དང༌། དུས་
ཐུང་བའི་དབྱར་ཁའི་མཚན་མོ། ཁ་བ་ལྷབ་ལྷུབ་ཏུ་འབབ་པའི་སྐབས་
ས་དོང་ནང་དུ་འགྲོ་འདོད་པའི་འཚོ་བའི་ཉམས་མྱོང་དེ་དག་ལབ་
ཀྱིན་ཡོད་དེ། དེ་སྐབས་སུ། ལམ་སྒྲོན་རྒན་པའི་ཀླད་པ་ནི་སྔར་ལས་
ཇེ་གསལ་དུ་སོང་། འཚོ་བ་དེ་དག་ཀྱང་ཡང་བསྐྱར་ཁོའི་མིག་མདུན་
དུ་མངོན་བྱུང་། ཡིན་ལགས། རླུང་བུས་ཁོ་ལ་དེ་འདྲའི་ནུས་པ་ཞིག་
བསྩལ་བ་ཡིན།
རྒན་རྒོན་འདི་གཉིས་ལས་ལ་བརྩོན་ཞིང་བབ་ཆགས་ཤིག་ཡིན།
ཁོ་ཚོས་དུས་ཚོད་སྐར་ཆ་གཅིག་ཀྱང་ཆུད་ཟོས་སུ་བཏང་མ་མྱོང་།
གཟའ་ཉི་མའི་ཕྱི་དྲོར། ཁོ་ཚོས་རྒྱུན་དུ་དཔེ་ཆ་གཅིག་གཉིས་རེ་ཀློག་
ཀྱིན་ཡོད། སྤྱིར་བཏང་དུ་ཡུལ་སྐོར་ཟིན་ཐོའི་སྐོར་གྱི་དཔེ་ཆ་རེ་ཡིན།
རྒད་པོ་དེས་སྐད་གསང་མཐོན་པོའི་ངང་ཧྥེ་གླིང་དང་ནགས་ཚལ་
ཆེན་པོ། གླང་བོ་ཆེ་བཅས་དང་འབྲེལ་བ་ཡོད་པའི་གཏམ་རྒྱུད་ཀློག་ཀི་
ཡོད། རྒན་མོ་དེས་ནམ་ཡང་གཟབ་གཟབ་ངང་ཉན་ནས་བསྡད་ཡོད་
པ་དང་། དེ་དང་ལྷན་དུ་ཁ་རོག་ངང་འདམ་བག་གིས་གླང་བོ་ཆེ་བཟོས་
ཡོད་པའི་མེ་ཏོག་གི་རྟེང་སྡེར་ལ་བལྟས་ནས་བསྡད་ཡོད།
ཁོ་མོས “ངས་དེ་དག་ཕལ་ཆེར་སྔོན་ནས་མཐོང་ཟིན་པ་དང་
འདྲ”ཟེར།
སྐབས་དེར་ལམ་སྒྲོན་གྱིས་རང་གི་ལུས་ན་པྲ་ཚིལ་ཞིག་སྒྲོན་པར་
ཤིན་ཏུ་རེ་སྟེ། རང་ཉིད་ཀྱང་རྒན་མོ་འདི་དང་འདྲ་བར་བྱ་དངོས་ཡོད་
ཚད་ཀྱི་ངོ་བོ་རྟོགས་ན་འདོད། འདབ་མ་གཅིག་ལ་རྒྱུས་པའི་སྡོང་རྒན་
དང་། རྟ་ལ་ཞོན་པའི་མི་ནག འདམ་བུའི་སྟེང་དུ་ཅག་ཅག་བྱས་ཏེ་འགྲོ་
བའི་ལྗིད་ཆེན་གྱི་གླང་བོ་ཆེ་རེ་རེ།
ལམ་སྒྲོན་གྱིས་དངན་པ་ཞིག་འཐེན་བཞིན “གལ་ཏེ་ང་ལ་པྲ་
ཚིལ་མེད་ཚེ། ངའི་འཕྲུལ་ནུས་ལ་ནུས་པ་ཅི་ཡང་མེད། ཁོ་ཚོ་ལ་གླང་
སྣུམ་དང་རྩི་ཤིང་གི་སྣུམ་ལས་མེད་ཅིང་། དེ་མི་མཆོག་མོད།” ཟེར།
ཉིན་ཞིག་ལ། ས་དོང་ནང་དུ་པྲ་ཚིལ་དུམ་བུ་ཞིག་ཡོད་ཅིང་། ཅུང་
སྦོམ་ས་དེ་སྒྲོན་ཚར་ཟིན། ཅུང་ཕྲ་བ་དེ་རྒན་མོས་ཁབ་སྐུད་བཟོ་བའི་
སྐབས་སུ་ཐིག་སྐུད་སྲིབ་བྱེད་དུ་སྤྱོད་པ་ཡིན། དེ་ལྟར་བྱས་ཚེ། པྲ་ཚིལ་
ཡོད་ཅིང་། འོན་ཀྱང་མི་སུས་ཀྱང་དུམ་བུ་ཙམ་ཡང་ལམ་སྒྲོན་ནང་དུ་
འཇོག་པའི་བསམ་ཚུལ་མེད། ལམ་སྒྲོན་གྱི་སེམས་སུ “ད་ལྟ་ང་དང་
ངའི་ཉུང་ཙམ་གྱི་འཕྲུལ་ནུས་ཚང་མ་འདིར་ཡོད། ངའི་ལུས་པོའི་ནང་
དུ་གང་ཡང་ཡོད་དེ། འོན་ཀྱང་ངས་ཁོ་ཚོ་དང་མཉམ་དུ་ལོངས་སུ་སྤྱོད་
པའི་ཐབས་ནི་མེད། ཁོ་ཚོས་མི་ཤེས་ཏེ། ང་རང་མདོག་དཀར་པོའི་གྱང་
ངོས་སུ་ཆེས་མཛེས་པའི་བརྩིག་ཡོལ་དང་ནགས་ཚལ་སྟུག་པོ། དེ་མིན་
ཁོ་ཚོས་མཐོང་འདོད་པའི་བྱ་དངོས་ཡོད་ཚད་དུ་གྱུར་ཡོད་པ་མི་ཤེས་
མོད།"
འོན་ཀྱང་ལམ་སྒྲོན་དེ་གྲུ་ཟུར་ཞིག་ན་བསྡད་ཡོད་པ་དང་། གཙང་
ཞིང་དྲི་མ་མེད་ཅིང་ལེགས་པར་བསྒྲིགས་ཡོད་པས། མི་རྣམས་ཀྱི་མིག་
དབང་ཅིག་ཅར་དུ་འཕྲོག་ངེས། མི་རྣམས་ཀྱིས་ཁོ་ནི་མཁོ་མེད་རྒྱུ་ཆ་
ཞིག་ཡིན་ཟེར། ཡིན་ཡང་རྒན་རྒོན་དེ་གཉིས་ཀྱིས་སྣང་འཇོག་ཅི་ཡང་
མི་བྱེད་པར་སྔར་བཞིན་ལམ་སྒྲོན་དེར་དགའོ། །
ཉིན་ཞིག་མེལ་ཚེ་བའི་སྐྱེས་སྐར་ལ་ཐོན་བྱུང་། རྒན་མོ་དེ་ལམ་
སྒྲོན་གྱི་མདུན་དུ་ཡོང་ནས་ཞི་འཇམ་གྱི་སྒོ་ནས་འཛུམ་ཞིག་བསྟན་ཏེ་
བཤད་རྒྱུར།
“ངས་དོ་དགོང་ཁོའི་ཆེད་དུ་གློག་འོད་དགར་དགོས།” ཟེར།
ལམ་སྒྲོན་གྱིས་རང་གི་ཁ་ལེབ་འགུལ་ཙམ་བྱས། རྒྱུ་མཚན་ནི་
ཁོས “ད་ལྟ་ངས་ཁོ་ཚོའི་ཆེད་དུ་གློག་དཀར་རྒྱུ་ཡིན།” ཟེར། འོན་
ཀྱང་ཁོའི་ནང་དུ་སྣུམ་བླུགས་པ་ལས་པྲ་ཚིལ་བཞག་མེད། ལམ་སྒྲོན་
མཚན་མོ་གཅིག་རིང་ལ་དཀར་བ་དང་། ཁོས་ད་ལྟ་མ་གཏོགས་སྐར་
མས་རང་ལ་བྱིན་པའི་ལེགས་སྐྱེས་ཧ་གོ་མ་སོང་། དེ་ནི་ལེགས་སྐྱེས་
ཡོད་ཚད་ལས་ཆེས་བཟང་ཤོས་དེ་ཡིན། ཕལ་ཆེར་ཁོའི་ཚེ་མཇུག་ལ་
ཆེད་དུ་སྤྱོད་པའི་ནོར་བུ་ཡིན་སྲིད། དེ་དུས་ཁོས་རྨི་ལམ་ཞིག་རྨིས།
གལ་སྲིད་འཕྲུལ་ནུས་དཀོན་པའི་མི་ཞིག་ལ་མཚོན་ན། རྨི་ལམ་རྨིས་
པ་ནི་དེ་འདྲའི་དཀའ་བ་ཞིག་མིན། ཁོའི་རྨི་ལམ་དུ་རྒན་རྒོན་འདི་
གཉིས་ཤི་སོང་བ་དང་། ཁོ་རང་ལྕགས་ཀྱི་བཟོ་གྲྭ་ཞིག་ཏུ་ཁྱེར་ནས་
བཞུས་ཟིན། རྨི་ལམ་དེས་ཁོ་རང་སྐྲག་སྣང་སྟེར་བའི་ཚད་ནི། ཁོ་རང་
རྒྱུན་པར་གྲོང་ཁྱེར་སྲིད་གཞུང་དུ་སོང་སྟེ། གྲོས་ཞུགས་པས་ཞིབ་
བཤེར་བྱེད་པ་དང་འདྲ། གལ་ཏེ་ཁོ་རང་འཐད་པ་ཡིན་ཚེ། ཁོ་ལ་རང་
ཉིད་བཙའ་ཆགས་ནས་ཐལ་རྡུལ་དུ་གཏོང་བའི་ནུས་པ་ཡོད་དེ། འོན་
ཀྱང་ཁོས་དེ་ལྟར་མི་སྒྲུབ་མོད། ཁོ་རང་བཞུ་ཐབ་ནང་དུ་སོང་སྟེ་པྲ་
ཚིལ་འཇོག་སའི་སྟེགས་བུ་ཆུང་ཆུང་ཞིག་ཏུ་བཟོས། ཁོའི་དབྱིབས་
གཟུགས་ནི་མེ་ཏོག་བསྣམས་པའི་ལྷའི་ཕོ་ཉ་ཞིག་ཡིན། པྲ་ཚིལ་ནི་མེ་
ཏོག་དེ་ཡི་དཀྱིལ་དབུས་སུ་བཙུགས་ཡོད། པྲ་ཚིལ་སྟེགས་བུ་དེ་ཡིས་
ལྗང་མདོག་གི་ཡི་གེ་འབྲི་སའི་སྟེགས་བུ་ཞིག་གི་སྟེང་ནས་ས་གནས་
ཤིག་བཟུང་ཡོད། ཁང་བ་དེ་ཧ་ཅང་སྐྱིད་པོ་ཞིག་ཡིན་ཏེ། ཁང་བའི་ནང་
དུ་དཔེ་ཚགས་མང་བོ་ཞིག་ཡོད་པ་དང་། གྱང་ངོས་སུའང་མིང་གྲགས་
ཆེ་བའི་རི་མོ་མང་བོ་ཞིག་ཡོད། འདི་ནི་སྙན་ངག་པ་ཞིག་གི་ཁང་བ་
ཡིན། ཁོས་བསམ་བློ་བཏང་བ་དང་བྲིས་ཟིན་པའི་དངོས་པོ་དག་ཁོའི་
མཐའ་འཁོར་དུ་བཀྲམས་ཡོད། ཁང་བ་དེ་ལན་རེར་ནག་བེར་བེར་
གྱི་ནགས་ཚལ་སྟུག་པོ་ཞིག་ཏུ་འགྱུར་འགྲོ་བ་དང་། ལན་རེར་ཉི་འོད་
འཕྲོས་ཡོད་ཅིང་བྱིའུ་འཕུར་བཞིན་པའི་རྩྭ་ཐང་ཞིག་ཏུ་འགྱུར་འགྲོ།
ལན་རེར་རྦ་ཀློང་དྲག་ཏུ་འཕྱུར་བའི་མཚོ་ངོས་སུ་བསྐྱོད་བཞིན་པའི་
གྲུ་གཟིངས་ཤིག་ཏུ་འགྱུར་འགྲོ།
ལམ་སྒྲོན་རྒན་པ་གཉིད་ལས་སད་དུས་བཤད་རྒྱུར “ང་ལ་ཅི་
འདྲའི་ངོ་མཚར་ཆེ་བའི་འཕྲུལ་ནུས་ཤིག་ཡོད་པ་ལ་ཨང་། ང་རང་ཕལ་
ཆེར་བཞུ་འགྲོ་བ་ཡིན། མི་ཆོག གལ་སྲིད་རྒན་རྒོན་འདི་གཉིས་གསོན་
ཡོད་ཚེ། ངས་ཅིས་ཀྱང་འདི་ལྟར་མི་སྒྲུབ་ཁོ་ཐག་ཡིན། ཁོ་ཚོས་ང་ནི་
ལམ་སྒྲོན་ཞིག་ཡིན་པས་དགའ་སྤྲོ་ཚད་མེད་ཅིག་སྐྱེ་ཡོད་པ་རེད། ང་
ཁོ་ཚོའི་བྱིས་པ་དང་འདྲ། ཁོ་ཚོས་ང་གད་བདར་དང་གཙང་དག སྣུམ་
བཟའ་རུ་འཇུག་པ་སོགས་བྱེད། ད་ལྟ་ངའི་གནས་ཚུལ་ཝེ་ཡེ་ན་གྲོས་
ཚོགས་ལྟར་བཟང་སྟེ། འདི་དངོས་གནས་མཆོག་ཏུ་གྱུར་པའི་དོན་དག་
ཞིག་ཡིན" ཟེར།
དུས་དེ་ནས་བཟུང་། །ཁོས་ནང་སེམས་ཀྱི་བདེ་བ་ལ་རོལ་བཞིན་
བསྡད་པ་དང༌། འགྲིག་མཐུན་ཅན་གྱི་ལམ་སྒྲོན་རྒན་པ་དེ་ཡིས་དངོས་
གནས་འདི་འདྲའི་བདེ་བ་ཞིག་ལ་རོལ་ནའང་ཆོག་གོ །

གྲོགས་པོ་ཆུང་ཆུང་ཨའེ་དྷཱ་ཡི་མེ་ཏོག

ཨའེ་དྷཱ་ཡིས“ངའི་སྙིང་ཉེ་བའི་མེ་ཏོག་དེ་དངོས་གནས་རྙིད་འདུག
མདང་དགོང་ད་དུང་དེ་འདྲའི་མཛེས་ཤིང་ཡིད་དུ་འོང་བ་ཞིག་ཡིན་
མོད། ད་ནི་དེ་ཚོའི་ལོ་མ་རེ་རེ་ནས་རྙིད་པར་གྱུར་ནས་སྐམ་འདུག ཁོ་
ཚོ་ཅིའི་ཕྱིར་དེ་ལྟར་འགྱུར་དགོས་སམ།” ཞེས་འབོལ་ཁྲིའི་སྟེང་གི་
སློབ་མ་དེར་དྲིས། རྒྱུ་མཚན་ནི་ཁོ་མོ་སློབ་མ་དེ་ལ་ཧ་ཅང་དགའ།ཁོས་
ཤིན་ཏུ་སྙན་པའི་གཏམ་རྒྱུད་འགའ་བཤད་ཤེས་པ་མ་ཟད།སྤྲོ་སྣང་ལྡན་
པའི་རིས་དབྱིབས་སྣ་ཚོགས་ཀྱང་དྲས་སྒྲིག་བྱེད་ཤེས་ཏེ། བུ་མོ་ཆུང་
ཆུང་ཞིག་སྙིང་དབྱིབས་ཅན་གྱི་ཁང་བའི་ནང་དུ་གར་འཁྲབ་བཞིན་
པའི་རིས་དབྱིབས་དང་མེ་ཏོག་གི་རིས་དབྱིབས།དེ་མིན་སྒོ་རང་ཤུགས་
ཀྱིས་འབྱེད་སྲིད་པའི་ཕོ་བྲང་གི་རིས་དབྱིབས་སོགས་སྒྲིག་ཤེས། ཁོ་ནི་
སྤྲོ་སྐྱིད་ལྡན་པའི་སློབ་མ་ཞིག་ཡིན།
མོས “ཅིའི་ཕྱིར་མེ་ཏོག་འདི་གསོན་ཤུགས་མེད་པ་ཞིག་ཏུ་གྱུར་
པ་ཡིན་ནམ།” ཞེས་འདྲི་བཞིན་དུ་སྐམ་ཟིན་པའི་མེ་ཏོག་ཅིག་ཁོར་
བསྟན།
སློབ་མ་དེ་ཡིས “ཁྱེད་ཀྱིས་ཁོ་ཚོས་དོན་དག་ཅི་ཞིག་སྒྲུབ་པ་ཤེས་
སམ། མེ་ཏོག་འདི་ཚོ་མདང་དགོང་སྤྲོ་ཚོགས་ཤིག་ལ་ཞུགས་པས། དེ་
རིང་ངལ་དུབ་ཀྱིས་མགོ་བོ་མར་སྒུར་སོང་བ་ཡིན” ཟེར།
ཨའེ་དྷཱས “ཡིན་ནའང་མེ་ཏོག་དེས་དངོས་གནས་བྲོ་འཁྲབ་ག་ལ་
ཤེས” ཞེས་བཤད་པ་ན།
སློབ་མ་དེ་ཡིས“ཨེ ...ཁོ་ཚོས་འཁྲབ་ཤེས་མོད། གནམ་རུབ་པ་
དང་ངེད་ཅག་གཉིད་སོང་རྗེས། ཁོ་ཚོ་རབ་ཏུ་སྤྲོ་བའི་ངང་སྐོར་བ་བྱས་
ཏེ་བྲོ་འཁྲབ་བཞིན་ཡོད། ཁོ་ཚོ་ཕལ་ཆེར་མཚན་མོ་རེ་རེར་སྤྲོ་ཚོགས་
ལ་འགྲོ་བཞིན་ཡོད།” ཅེས་ཟེར།
“བྱིས་པ་ཆུང་ཆུང་ནི་སྤྲོ་ཚོགས་དེར་སོང་ན་ཆོག་གམ།”
སློབ་མས “དེ་ནི་ལོས་ཆོག ལུག་མིག་ཆུང་ཆུང་དང་ཀུ་མུད་ཆུང་
ཆུང་གཉིས་ཀྱང་སོང་ནས་བྲོ་འཁྲབ་བཞིན་ཡོད།” ཟེར།
ཨའེ་དྷཱ་ཆུང་ཆུང་གིས “མཛེས་པའི་མེ་ཏོག་དེ་དག་གནས་གང་
ཞིག་ནས་བྲོ་འཁྲབ་ཀྱིན་ཡོད་དམ།” ཞེས་དྲིས།
“ཁྱོད་རང་མཁར་སྒོ་ཕྱིའི་ཕོ་བྲང་ཆེན་པོའི་ནང་དུ་འགྲོ་མྱོང་ངམ།
རྒྱལ་བོ་ནི་དབྱར་ཁ་སླེབས་ཚེ། དེ་ཡི་ནང་དུ་གནས་སྤོར་སྲིད། དེ་རུ་
ཆེས་མཛེས་པའི་མེ་ཏོག་གི་ལྡུམ་ར་ཡོད་ལ། ནང་དུ་མེ་ཏོག་སྣ་བརྒྱ་
བཞད་ཡོད། ཁྱེད་ཀྱིས་ངང་བ་དེ་དག་མཐོང་མྱོང་ངམ། ཁྱེད་ཀྱིས་ཁོ་
ཚོར་བག་ལེབ་སྟེར་གྲབས་ཡོད་སྐབས། ཁོ་ཚོ་ཁྱེད་ཀྱི་ཕྱོགས་སུ་རྐྱལ་
ནས་ཡོང་ངེས། མཛེས་པའི་སྤྲོ་ཚོགས་དེ་ནི་གནས་དེ་རུ་ཚོགས་པ་
ཡིན་ཏེ། ཁྱོད་རང་ངའི་སྐད་ཆར་ཡིད་ཆེས་སམ།”
ཨའེ་དྷཱས “ཁ་སང་། ང་རང་ཨ་མ་དང་མཉམ་དུ་མེ་ཏོག་ལྡུམ་ར་
དེའི་ནང་དུ་སོང༌། ཡིན་ཡང་སྡོང་མགོའི་ལོ་མ་ཡོད་ཚད་ལྷུང་ཚར་ཟིན་
མེ་ཏོག་གཅིག་ཀྱང་མེད། ཁོ་ཚོ་གནས་གང་ཞིག་ལ་བུད་སོང་ངམ།
དབྱར་དུས་སུ་ངས་ད་དུང་མེ་ཏོག་དེ་དག་མཐོང་མྱོང་མོད”ཅེས་དྲིས།
སློབ་མས “ཁོ་ཚོ་ཚང་མ་ཕོ་བྲང་ནང་དུ་གནས་སྤར་ཟིན། ཁྱེད་
ཀྱིས་ཤེས་དགོས་པ་ཞིག་ནི། རྒྱལ་བོ་དང་ཁོའི་འཁོར་གཡོག་རྣམས་
ཕྱིར་མཁར་ནང་དུ་གནས་སྤར་རྗེས། མེ་ཏོག་འདི་དག་མྱུར་དུ་ཕོ་བྲང་
ནང་དུ་སོང་སྟེ་དགའ་སྤྲོ་ལ་རོལ་བཞིན་ཡོད། ཁྱེད་ཀྱིས་ཁོ་ཚོའི་ཚུགས་
ཀ་ལ་བལྟས་ན་འགྲིག ཤིན་ཏུ་མཛེས་པའི་རྒྱ་སེའི་མེ་ཏོག་དེ་གཉིས་
རྒྱལ་བོའི་གོ་སའི་ནང་དུ་བསྡད་དེ། མེ་ཏོག་གི་རྒྱལ་བོ་དང་རྒྱལ་མོ་རུ་
བསྡད་ཡོད། ཟེ་བ་དམར་བོ་ཅན་གྱི་མེ་ཏོག་ཡོད་ཚད་གཞོགས་གཉིས་
སུ་ལངས་ཏེ། སྐེད་པ་སྒུར་ནས་གུས་ཕྱག་འཕུལ་བཞིན་བསྡད་ཡོད་
ཅིང་། དེ་དག་ནི་མེ་ཏོག་རྒྱལ་བོའི་ཞབས་གཡོག་པ་ཡིན། མཛེས་སྡུག་
ལྡན་པའི་མེ་ཏོག་ཡོད་ཚད་ཐོན་པ་ན། གཟབ་རྒྱས་ཀྱི་སྤྲོ་ཚོགས་ཤིག་
གི་མགོ་བརྩམས་བྱུང་།སྔོ་མདོག་གི་མེ་ཏོག་མུ་མེན་ནི་མཚོ་དམག་གི་
སློབ་མ་ཞིག་ཡིན། ཁོ་ཚོས་མེ་ཏོག་ཀུ་མུད་དམར་པོ་དང་མེ་ཏོག་གུར་
ཀུམ་ལ་ཨ་ཅེ་ཞེས་འབོད་པ་དང་། དེ་དང་མཉམ་དུ་བྲོ་འཁྲབ་ཀྱིན་
ཡོད། མེ་ཏོག་ཥོ་ལེབ་དང་མེ་ཏོག་སྟག་རིས་ཀུ་མུད་གཉིས་ནི་རྒན་མོ་
ཡིན། ཁོ་གཉིས་ཀྱིས་འགྲམ་དུ་ལྟ་རྟོག་བྱེད་པ་དང་། སྤྲོ་ཚོགས་ཀྱི་
སྒྲིག་ལམ་ལ་འགན་ཁུར་ཡོད།” ཟེར།
ཨའེ་དྷཱས “ཡིན་ཡང་། མེ་ཏོག་འདི་དག་རྒྱལ་བོའི་ཕོ་བྲང་དུ་བྲོ་
འཁྲབ་ཚེ། དངོས་གནས་མི་རྣམས་ཀྱིས་བཀག་འགོག་མི་བྱེད་དམ”
ཞེས་དྲིས།
སློབ་མས “རྒྱུ་མཚན་ནི་མི་སུས་ཀྱང་དོན་དག་དེའི་ངོ་བོ་རྟོགས་
མི་འདུག་སྟེ། ཡིན་ཡང་འགོག་མཁན་མེད་པ་ནི་མིན་མོད། སྐབས་
རེར་ལོ་ན་བགྲེས་པའི་ཕོ་བྲང་གི་དོ་དམ་པ་ཡོད་ཅིང་། དེ་མཚན་དུས་
སུ་ཕོ་བྲང་དུ་འགྲོ་བ་དང་། རྒྱུ་མཚན་ནི་ཁོ་རང་གནས་དེ་ནས་མེལ་ཚེ་
བྱེད་དགོས། ཁོས་ལྡེ་མིག་འགའ་ཁྱེར་ཡོད་ཅིང་། མེ་ཏོག་ཚོས་ལྡེ་མིག་
གི་སྒྲ་ཐོས་མ་ཐག མྱུར་དུ་ཁ་རོག་གེར་འདུག་པ་དང༌། དྲ་མའི་ཡོལ་བ་
རིང་བོ་ཞིག་ཡོད་པ་དེའི་རྒྱབ་ཏུ་སྦས་ནས་བསྡད་དེ། མགོ་བོ་ཙམ་ལས་
ཕྱིར་མི་འཕུད། དོ་དམ་པ་རྒན་པ་དེས་བཤད་རྒྱུར། ངས་འདིར་མེ་ཏོག་
གི་དྲི་བསུང་འཐུལ་ཡོད་པ་ཚོར་ནའང་། འོན་ཀྱང་ངས་ཁོ་ཚོ་མི་མཐོང་
ངོ”ཟེར།
ཨའེ་དྷཱ་ཆུང་ཆུང་གིས་ཐལ་མོ་རྡེབ་བཞིན “འདི་ནི་ངོ་མ་དགོད་
བྲོ་བ་ཞིག་རེད། ཡིན་ཡང་ངས་མེ་ཏོག་འདི་དག་ལ་བལྟས་ན་ཆོག་
གམ།” ཞེས་དྲིས།
སློབ་མས “དེ་ནི་ཆོག་མོད། ཁྱོད་རང་སྒོར་འགྲོ་དུས། ཁ་རོག་གེར་
སྒེའུ་ཁུང་གི་ཕྱོགས་སུ་བལྟས་ཚེ་ཁོ་ཚོ་མཐོང་ཐུབ། དེ་རིང་ངས་ཀྱང་དེ་
ལྟར་སྒྲུབ་པ་ཡིན། ཆུ་ལྷ་མེ་ཏོག་རིང་བོ་ཞིག་འབོལ་ཁྲིའི་སྟེང་དུ་སོས་
དལ་བག་ཕེབས་ངང་ཉལ་ནས་བསྡད་ཡོད། མོས་རང་ཉིད་ནི་ཕོ་བྲང་གི་
བཙུན་མོ་མཐོ་གྲས་ཤིག་ཡིན་པར་འདོད་ཡོད།” ཟེར།
“རྩི་ཤིང་ར་བའི་མེ་ཏོག་རྣམས་ཀྱང་དེ་རུ་སོང་ཆོག་གམ།ཁོ་ཚོ་དེ་
འདྲའི་ལམ་ཐག་རིང་བོ་ཞིག་ལ་འགྲོ་ནུས་སམ།”
སློབ་མས “ནུས་ཏེ། འདི་དག་ལ་ཁྱེད་རང་སེམས་བདེ་ཆོག་ལ། གལ་
ཏེ་ཁོ་ཚོ་འཐད་པ་ཡིན་ཚེ། ཁོ་ཚོ་འཕུར་ནས་སོང་ཆོག་པ་དང་། ཁྱེད་ཀྱིས་
མདོག་དམར་པོ་དང་སེར་པོ། དཀར་པོ་ཅན་གྱི་ཕྱེ་མ་ལེབ་མཐོང་མྱོང་ངམ།
ཁོ་ཚོ་བལྟས་པ་ཙམ་གྱིས་མེ་ཏོག་དང་མཚུངས་པ་ཞིག་ཡོད། ཁོ་ཚོ་སྔོན་
མ་ནས་མེ་ཏོག་ཡིན། ཁོ་ཚོ་སྔོན་ཆད་མེ་ཏོག་གི་འདབ་མའི་སྟེང་ནས་
མཐོན་པོའི་ངང་བར་སྣང་དུ་ལྡིང་ཞིང་། རང་ཉིད་ཀྱི་འདབ་ལོ་ལྡེམ་བཞིན།
དེ་ནི་གཤོག་པ་ཆུང་ངུ་ཞིག་དང་མཚུངས། དེ་ལྟར་ཁོ་ཚོ་འཕུར་ཐུབ་
སོང་། དེའི་རྒྱུ་མཚན་ནི་ཁོ་ཚོར་གུས་ལུགས་དང་ལྡན་པས། ཉིན་མོར་
འཕུར་ཆོག་པའི་ཆོག་མཆན་བཀོད་པ་ཡིན། ཁོ་ཚོ་ད་ནི་ཕྱིར་ཁྱིམ་
ལ་ལོག་མི་དགོས་ཤིང་། ཤི་རག་བར་དུ་མེ་ཏོག་གི་འདབ་མའི་སྟེང་དུ་
བསྡད། དེ་ལྟར་བྱས་ཚེ། མཇུག་མཐར་ཁོ་ཚོའི་འདབ་ལོའང་གཤོག་པ་
ངོ་མ་རུ་འགྱུར་ངེས། དོན་དག་དེ་དག་ཁྱེད་ཀྱིས་དངོས་སུ་མཐོང་མྱོང་།
རྩི་ཤིང་ར་བའི་མེ་ཏོག་རྣམས་དུས་རྟག་ཏུ་རྒྱལ་བོའི་ཕོ་བྲང་དུ་འགྲོ་མྱོང་
མེད་ཀྱང་སྲིད། དེ་མིན་ཁོ་ཚོས་དེའི་མཚན་མོར་ཅི་འདྲའི་སྤྲོ་སྣང་ལྡན་
པ་ཞིག་ཡིན་པ་མི་ཤེས་ནའང་ཐང་། ད་ལྟ་ངས་ཁྱོད་ལ་དོན་དག་ཅིག་
ཁྲིད་སྟོན་བྱེད། དེས་རྩི་ཤིང་ར་བའི་ནང་དུ་བསྡད་ཡོད་པའི་ཁྲིད་སྟོན་
པ་ཆེན་མོ་དེའང་ཧ་ལས་སུ་འཇུག་ངེས། ཁྱེད་ཀྱིས་ཁོ་རང་ངོ་ཤེས་པ་
ཡིན་ཏེ། མ་ཡིན་ནམ། རྗེས་མར་ཁྱོད་རང་ཁོའི་མེ་ཏོག་ལྡུམ་རར་འགྲོ་
སྐབས། འཕྲིན་ཡིག་ཅིག་མེ་ཏོག་ཞིག་ལ་བྱིན་ནས་ཕོ་བྲང་ནང་དུ་མི་
ཞིག་གིས་གཟབ་རྒྱས་ཀྱི་སྤྲོ་ཚོགས་ཤིག་སྡུད་བཞིན་ཡོད་ཅེས་བཤད་
དགོས། དེ་ལྟར་མེ་ཏོག་དེས་མེ་ཏོག་གཞན་པ་ཚོར་བརྒྱུད་སྒྲོག་བྱེད་
སྲིད་པ་དང་། དེ་རྗེས་ཁོ་ཚོ་ཚང་མ་འཕུར་འགྲོ་སྲིད། ཁྲིད་སྟོན་པ་ཆེན་
མོ་དེ་ཉིད་ཕྱིར་ལྡུམ་རའི་ནང་དུ་ཡོང་སྐབས། ཁོས་མེ་ཏོག་རྐང་གཅིག་
ཀྱང་མཐོང་མི་སྲིད། ཁོས་མེ་ཏོག་ཚང་མ་ཕྱོགས་གང་ལ་སོང་བ་མི་
ཤེས་ཁོ་ཐག་ཡིན།” ཟེར།
“ཡིན་ཡང་། མེ་ཏོག་གིས་ཕན་ཚུན་ལ་ཅི་ལྟར་བརྒྱུད་སྒྲོག་བྱེད་
དམ། མེ་ཏོག་གིས་སྐད་ཆ་བཤད་མི་ཤེས་མོད།"
སློབ་མས་ལན་དུ “དེ་ལོས་ཡིན། ཁོ་ཚོས་སྐད་ཆ་བཤད་མི་ཤེས་
མོད། འོན་ཀྱང་ཁོ་ཚོས་རྣམ་འགྱུར་སྟོན་ནུས། ཁྱེད་ཀྱིས་ངེས་པར་
མཉམ་འཇོག་བྱེད་སྲིད་དེ། རླུང་བུ་ངང་གིས་ལྡང་སྐབས། མེ་ཏོག་གིས་
མགོ་བོ་ལྡེམ་སྲིད་པ་དང་། ཁོ་ཚོའི་ལྗང་ལོ་ཡོད་ཚད་སྒུལ་ནས་ལྟུང་དུ་
འཇུག་སྲིད། འགུལ་སྟངས་དེ་དག་ཁོ་ཚོས་ཧ་གོ་སྟེ།ལབ་གླེང་བྱེད་ཀྱིན་
ཡོད་པ་དང་འདྲའོ" ཟེར།
ཨའེ་དྷཱས “ཁྲིད་སྟོན་པ་ཆེན་མོ་དེས་ཁོ་ཚོའི་རྣམ་འགྱུར་གྱིས་ཧ་
གོ་བསམ།” ཞེས་དྲིས།
“དངོས་གནས་གོ་བ་ཡིན། ཉིན་ཞིག་གི་སྔ་མོར། ཁོ་རང་ཉིད་ཀྱི་
ལྡུམ་རའི་ནང་དུ་སོང་བ་དང་། འཛེར་བ་ཅན་གྱི་ཟྭ་ཚོད་རྐང་ཆེན་
པོ་ཞིག་གིས་མཛེས་པའི་མེ་ཏོག་རྡོ་སྨྱུག་ལ་ལག་གཡུག་བྱེད་བཞིན་
པ་མཐོང་། ཁོས “ཁྱེད་རང་ཅི་འདྲའི་མཛེས་པ་ལ་ཨང་། ང་ཁྱོད་ལ་
དགའ།” ཟེར་བཞིན་ཡོད། འོན་ཀྱང་ཁྲིད་སྟོན་པ་དེ་དོན་དག་འདི་
རིགས་ལ་ལྟ་ལོབས་མེད་པས། མྱུར་དུ་ཟྭ་ཚོད་ཀྱི་ལོ་མའི་སྟེང་དུ་ཐལ་
ལྕག་ཅིག་བཞུས་པ་ན་རང་ཉིད་ན་བར་བཟོས་པ་དང་། དེ་ནས་བཟུང་
ཁོས་ཟྭ་ཚོད་ལ་རག་མི་ཐུབ་པར་གྱུར།”
ཨའེ་དྷཱས “འདི་ནི་དངོས་གནས་དགོད་བྲོ་བ་ཞིག་ཡིན” ཟེར་
ཞོར་དུ་ཧབ་ཆ་བརྒྱབས།
སུན་པོར་འདུག་པའི་ཀྲུང་དབྱང་གི་བློ་འདོན་པ་ཞིག་གིས “དོན་
དག་འདིའི་རིགས་ཀྱང་བྱིས་པར་ཁྲིད་དགོས་སམ།” ཟེར། ཁོ་རང་
དེ་དུས་འཚམ་འདྲིར་བཅར་བ་ཡིན་ཏེ། འབོལ་ཁྲིའི་སྟེང་དུ་ཙོག་
འདུག ཁོ་སློབ་མ་དེར་དེ་འདྲའི་དགའ་པོ་མི་འདུག ཁོས་སློབ་མ་
དེ་ཡིས་དགོད་བྲོ་བའི་རིས་དབྱིབས་འགའ་དྲས་སྒྲིག་བྱས་ཡོད་པ་
མཐོང་བ་ན་འཁང་ར་བྱས། རིས་དབྱིབས་ཀྱི་མཚོན་དོན་ནི་མི་ཞིག་
འགགས་གསོད་གཏོང་སྒྲོམ་སྟེང་དུ་བཏེགས་ཤིང་། ལག་ཏུ་སྙིང་
ཞིག་བཟུང་ཡོད་ཅིང་། དེ་ཡིས་ཁོས་སྔོན་ཆད་མི་གང་མང་ཞིག་གི་
སེམས་པ་བརྐུས་མྱོང་ཡོད་པ་མཚོན་ཞིང་། །ཁ་ཤས་ཀྱིས་ལྷ་མོ་རྒན་
མོ་ཞིག་མཚོན་པ་དང་། དེ་ཡིས་རང་གི་ཁྱོ་ག་སྣ་གདོང་སྟེང་དུ་བཞག་
སྟེ༑ ཕྱགས་མ་ཞིག་ལ་ཞོན་ནས་འཕུར་བཞིན་ཡོད། བློ་འདོན་པ་དེས་
འདི་ལྟ་བུའི་བྱ་དངོས་ལ་བལྟས་ན་མི་མཛེས་པས། རྒྱུན་པར་སྔོན་གྱི་
སྐད་ཆ་ལྟར “བསམ་བློ་འདི་འདྲ་རྙོག་རྫོབ་ཅིག་བྱིས་པའི་སེམས་
ལ་འཇོག་ནུས་སམ། ཚང་མ་དངོས་གནས་སྙིང་བོ་ཅི་ཡང་མེད་པའི་
འཕྲུལ་སྣང་ཙམ་ཡིན” ལབ་པར་དགའ།
ཡིན་ཡང་། སློབ་མ་དེ་ཡིས་མོའི་མེ་ཏོག་དང་འབྲེལ་བ་ཡོད་པའི་
སྐོར་ལབ་པ་དེ། ཨའེ་དྷཱས་དངོས་གནས་སྤྲོ་བ་ཡོད་པར་འདོད་ཡོད།
མོས་གནད་དོན་འདིའི་ཐད་དུ་ཡུན་རིང་ཞིག་ལ་བསམ་བློ་བཏང་། མེ་
ཏོག་གིས་མགོ་བོ་མར་ལྷུང་ནས་འདུག་པ་ནི། ཁོ་ཚོ་མཚན་གང་བོར་བྲོ་
འཁྲབ་སྟེ་ཐང་ཆད་པས་ཡིན། མིན། དེ་འདྲ་ཞིག་མིན།དོགས་པ་ཅི་ཡང་
སྐྱེ་མི་དགོས་ཏེ། ཁོ་ཚོ་ལ་ནད་ཕོག་པ་ཡིན། དེའི་རྐྱེན་གྱིས་མོས་མེ་ཏོག་
དེ་ཚོ་རང་གི་རྩེད་ཆས་གཞན་པ་ཞིག་གི་གྲལ་དུ་ཁྱེར་སོང་། རྩེད་ཆས་
དེ་དག་དབྱིབས་ལེགས་པའི་ཅོག་ཙེ་ཆུང་ཆུང་ཞིག་གི་སྟེང་དུ་བཞག་
ཡོད་དེ། ཐེམ་སྒམ་ནང་དུ་བཞག་ཡོད་པ་ནི་ཚང་མ་མོ་རང་དགའ་
བའི་དངོས་པོ་ཏག་ཏག་ཡིན། མོའི་རྩེད་ཆས་སོ་ཧྥེ་དེ་རྩེད་བརྙན་གྱི་
མལ་ཁྲིའི་སྟེང་དུ་གཉིད་འདུག་པ་དང་། ཡིན་ཡང་ཨའེ་དྷཱས་ཁོ་མོར
“སོ་ཧྥེ་ལགས། ཁྱོད་དངོས་གནས་ལངས་རན་སོང་། དོ་དགོང་ཁྱེད་
ཀྱིས་ཐབས་ཞིག་འཐེན་ནས་ཐེམ་སྒམ་ནང་དུ་ཉལ་ན་འགྲིག གཅེས་
སུ་འོས་པའི་མེ་ཏོག་ཡོད་ཚད་ལ་ནད་ཀྱིས་མནར་ཡོད་ཅིང་། ཁོ་ཚོ་
ཚང་མ་ཁྱེད་ཀྱི་མལ་ཁྲིའི་སྟེང་དུ་ཉལ་ན་འགྲིག འདི་ལྟར་བྱས་ན་ཁོ་
ཚོ་ཕྱིར་གསོན་ཤུགས་རྒྱས་སྲིད་ནའང་ཐང”ཟེར། དེ་རྗེས་ཁོ་མོས་རྩེད་
བརྙན་དེ་ཕར་བླངས། འོན་ཀྱང་སོ་ཧྥེ་ཡིས་མི་དགའ་བའི་རྣམ་འགྱུར་
ཞིག་ངང་གིས་བསྟན་ཏེ་ཅི་ཡང་མི་སྨྲ་བར་བསྡད། ཁོ་མོ་རང་ཉིད་ཀྱི་
མལ་ཁྲིའི་སྟེང་དུ་ཉལ་དུ་མ་བཅུག་པས་ཁོང་ཁྲོ་ལངས་པ་ཡིན།
ཨའེ་དྷཱས་མེ་ཏོག་དེ་རྩེད་བརྙན་གྱི་མལ་ཁྲིའི་སྟེང་དུ་བཞག་པ་
དང་། ཉལ་ཐུལ་ཆུང་ཆུང་ཞིག་ཁོ་མོའི་ཐོག་ཏུ་གབ། མོས་ད་དུང་མེ་
ཏོག་ཚོར་བཤད་རྒྱུར། ད་ལྟ་ངེས་པར་ལྷིང་འཇགས་ངང་གཉིད་ལོག་
དགོས་ཏེ། ཁོ་མོ་སོང་སྟེ་མེ་ཏོག་ཚོར་ཇ་དེམ་གང་སྦངས་ནས་བླུད་ནས་
ཕུང་བོ་གསོ་དགོས་པ་དང་།དེ་ལྟར་བྱས་ཚེ་ཁོ་ཚོ་སང་ཉིན་ཡར་ལངས་
ཆོག་མོད། དེ་དང་ལྷན་དུ་དྲ་ཡོལ་ཚུར་འཐེན་ནས་ཁོ་ཚོའི་མལ་ཁྲི་
དམ་པོ་ཞིག་གབ་སྟེ།ཉི་འོད་ཁོ་ཚོའི་མིག་ལམ་དུ་མི་འཕྲོ་བར་བྱས།
མཚན་མོ་འདིར་མོས་ཞག་གང་བོར་སློབ་མ་དེས་མོ་ལ་བཤད་
པའི་དོན་དག་ལ་བསམ་བློ་བཏང་ནས་བསྡད། ཁོ་མོ་མལ་ཁྲིའི་སྟེང་དུ་
སོང་སྟེ་གཉིད་ལོག་གྲབས་ཡོད་པའི་སྐབས་སུ། མོས་ཕར་འཐེན་ཡོད་
པའི་དྲ་ཡོལ་གྱི་རྒྱབ་ནས་མེ་ཏོག་ཚོར་ལྟ་ཙམ་མི་བྱེད་ཀ་མེད་བྱུང་། དྲ་
མའི་ཁ་རུ་རང་གི་ཨ་མའི་མེ་ཏོག་ལྟ་ན་སྡུག་པ་འགའ་ཕྲེང་བསྒྲིགས་
ནས་བཞག་ཡོད་དེ། མོས་སྐད་གདངས་དམའ་མོའི་སྒོ་ནས་ཁོ་ཚོར་
བཤད་རྒྱུར “ངས་ཤེས་ཡོད། དོ་དགོང་ཁྱེད་ཚོ་སྤྲོ་ཚོགས་ཤིག་ལ་འགྲོ་
གྲབས་ཡོད།" ཅེས་བཤད། ཡིན་ཡང་མེ་ཏོག་དེ་ཚོས་ཅི་ཡང་མི་ཐོས་
པར་བྱས་ནས་བསྡད་པ་དང་། ལོ་མ་གཅིག་ཀྱང་འགུལ་ཙམ་མི་བྱེད།
འོན་ཀྱང་ཨའེ་དྷའི་སེམས་སུ་ཡོད་ཚད་ཁྲིག་ཁྲིག་ཡིན།
ཁོ་མོ་མལ་ཁྲིའི་སྟེང་དུ་བུད་རྗེས། ཁུ་སིམ་མེར་ཡུན་རིང་ཞིག་ལ་
བསྡད། ཁོ་མོའི་སེམས་སུ། གལ་ཏེ་མེ་ཏོག་འདི་དག་རྒྱལ་བོའི་ཕོ་བྲང་
དུ་སོང་སྟེ་གར་ལ་རྩེན་བཞིན་ཡོད་ཚེ། ཅི་འདྲ་ཞིག་སྐྱིད་ཨང་། “ངས་
རང་ཉིད་ཀྱི་མེ་ཏོག་དེར་འགྲོ་མྱོང་ཡོད་མེད་མི་ཤེས་མོད།” དེ་རྗེས་མོ་
རང་གཉིད་སོང་། མཚན་མོར་མོ་རང་ཡང་ཕྱིར་སད་པ་དང་། མོས་རྨི་
ལམ་དུ་མེ་ཏོག་དེ་དག་དང་སློབ་མ་དེ་ཉིད་མངོན་བྱུང་། ཨའེ་དྷཱ་གཉིད་
སའི་ཁང་བ་ནི་ཧ་ཅང་ལྷིང་འཇགས་ཡིན། གློག་སྒྲོན་ད་དུང་དཀར་ཏེ་
བཞག་ཡོད་པ་དང་། ཕ་མ་གཉིས་སྔ་མོ་ནས་གཉིད་དུ་ཡུར་འདུག
མོས་རང་ལ “ངས་རང་ཉིད་ཀྱི་མེ་ཏོག་སྔར་བཞིན་སོ་ཧྥེ་ཡི་མལ་
ཁྲིའི་ཐོག་ཏུ་ཉལ་ཡོད་མེད་མི་ཤེས་ཏེ། ངས་ཅི་འདྲ་ཞིག་ཤེས་ན་འདོད་
ཨང་།” ཟེར། མོས་མགོ་བོ་ཅུང་ཙམ་ཞིག་ཡར་བཀྱགས་ནས་ཕྱེད་
ཀ་གབ་འདུག་པའི་ཁང་བའི་སྒོ་ལ་མིག་གིས་ལྟ་ཙམ་བྱས། མོའི་མེ་
ཏོག་དང་རྩེད་ཆས་ཚང་མ་སྒོ་ཁར་བཞག་ཡོད། མོས་ཁ་རོག་གེར་
ཉན་འདུག་པ་དང་། ཕྱི་ཕྱོགས་ཀྱི་ཁང་བའི་ནང་དུ་མི་ཞིག་གིས་རྣོ་
སྦྲེང་དཀྲོལ་བཞིན་ཡོད་པ་ཐོས་པ་དང་འདྲ་སྟེ། སྒྲ་དབྱངས་དེ་དཀྲོལ་
བ་ཧ་ཅང་སྙན་ཞིང་ལྡེམ་མྱུར་དང་ལྡན། མོས་ད་ལྟའི་བར་དུ་དེ་འདྲའི་
དབྱངས་སྙན་མོ་ཞིག་ཐོས་མ་མྱོང་ངོ་། །
མོས་བཤད་རྒྱུར “ད་ལྟ་མེ་ཏོག་དེ་གནས་དེར་བྲོ་འཁྲབ་བཞིན་
ཡོད་པ་ཁོ་ཐག་ཡིན། འོ། གནམ་རྒན་མ། ངས་ཁོ་ཚོར་ཅི་འདྲ་ཞིག་
བལྟ་ན་འདོད་པ་ལ་ཨང་།” ཟེར། འོན་ཀྱང་མོ་ཉལ་ཁྲི་ལས་ལངས་མི་
ཕོད་དེ། རྒྱུ་མཚན་ནི་མོས་རང་གི་ཕ་མ་གཉིད་ལས་དཀྲོགས་སྲིད་པར་
སྐྲག་པ་ཡིན།
མོས་བཤད་རྒྱུར“ངའི་རེ་བ་ནི་ཁོ་ཚོ་ཕྱིར་འདི་རུ་ཡོང་བར་
འདོད།” ཟེར། འོན་ཀྱང་མེ་ཏོག་དངོས་གནས་ནང་དུ་མ་ཡོང་ངོ་། །
སྒྲ་དབྱངས་མུ་མཐུད་དུ་དཀྲོལ་གྱིན་ཡོད་པ་དང་རྣ་ལ་ཤིན་ཏུ་སྙན།
མོས་ད་ནི་མི་བཟོད་དེ། དེའི་རྒྱུ་མཚན་ནི་འདི་དག་ཡོད་ཚད་དངོས་
གནས་ཤིན་ཏུ་མཛེས། ཁོ་མོ་མལ་ཁྲི་ཆུང་ངུ་དེ་ལས་ཡར་ལངས་ཏེ་
འཇབ་གྱིན་འཇབ་གྱིན་སྒོའི་མདུན་དུ་སོང་བ་དང་། ཕྱི་ཕྱོགས་ཀྱི་ཁང་
བ་དེ་ལ་ཁ་རོག་གེར་བལྟས་ནས་བསྡད། ཨ། མོས་མཐོང་བའི་ལྗོངས་
རྣམ་དེ་ནི་ཅི་འདྲའི་སྤྲོ་སྣང་ལྡན་པ་ཞིག་རེད་ཨང་།
ཁང་བ་དེའི་ནང་དུ་གློག་དཀར་མེད་པ་དང་། འོན་ཀྱང་སྔར་
བཞིན་གསལ་བོ་ཡིན། དེའི་རྒྱུ་མཚན་ནི་ཟླ་འོད་སྒེའུ་ཁུང་ནང་ནས་
འཛུལ་འོང་སྟེ། ས་གཅལ་གྱི་དཀྱིལ་དུ་འཕྲོས། ཁང་བའི་འོད་གསལ་
བས་ཉིན་དཀར་ཞིག་དང་ཁྱད་མེད། མེ་ཏོག་ཡོད་ཚད་ས་གཅལ་སྟེང་
དུ་གྲལ་གཤར་གཉིས་བྱས་ཏེ་བསྒྲིགས་ཡོད། དྲ་མའི་ཁར་ད་ནི་མེ་
ཏོག་གི་རྟེང་སྡེར་འགའ་མ་གཏོགས་མེ་ཏོག་གཅིག་ཀྱང་མེད། མེ་ཏོག་
སྣ་ཚོགས་ས་གཅལ་སྟེང་དུ་སྐོར་དང་སྐོར་བྱས་ནས་བྲོ་འཁྲབ་ཀྱིན་
ཡོད་པ་དང་། ཁོ་ཚོ་ནི་དེ་འདྲའི་མཛེས་ཤིང་ཡིད་དུ་འོང་བ་ཞིག་རེད་
ཨང་། ཁོ་ཚོ་ནི་གྲ་དག་པའི་ཞབས་བྲོའི་རྒྱུན་རིང་བོ་ཞིག་ཆགས་ཡོད།
ཁོ་ཚོས་ལྗང་མདོག་གི་ལོ་མ་རིང་བོ་དག་མཐུད་ནས་སྐེད་པར་དཀྲིས་
པ་དང་། སྟངས་སྟབས་མངོན་ནས་ཕར་གཅུ་ཚུར་གཅུ་བྱེད་བཞིན་
ཡོད། རྣོ་སྦྲེང་གི་གམ་དུ་གཟུགས་པོ་ཆེ་བའི་ལུག་མཉེ་མེ་ཏོག་སེར་པོ་
ཞིག་ཙོག་ནས་བསྡད་ཡོད། དོགས་པ་ཅི་ཡང་ཟ་མི་དགོས་ཏེ། ཨའེ་དྷཱ་
ཡིས་དབྱར་དུས་སུ་ཁོ་རང་ཐེངས་གཅིག་ལ་རིག་མྱོང་སྟེ། མོས་ཡིད་
ལ་གསལ་བོར་བཟུང་ཡོད་པ་དང་། སློབ་མ་དེས་སྔོན་ཆད་བཤད་མྱོང་
སྟེ། “མེ་ཏོག་འདི་དངོས་གནས་བུ་མོ་ལེ་ནཱ་དང་ཨ་ན་མ་ན་རེད” ཟེར།
དེ་དུས་ཚང་མས་ཁོར་བལྟས་ནས་དགོད་བཞིན་ཡོད། འོན་ཀྱང་ཨའེ་
དྷཱས་ད་ལྟ་དངོས་གནས་མེ་ཏོག་ཆེན་པོ་འདི་སྲས་མོ་དེ་དང་འདྲ་བར་
འདོད། མོས་རྣོ་སྦྲེང་རྡུང་བའི་ཚུགས་ཀ་ནི་སྲས་མོ་ལི་ཉི་དང་ཀུན་ནས་
མཚུངས།
མེ་ཏོག་གང་གིས་ཀྱང་གྲོགས་པོ་ཆུང་ཆུང་ཨའེ་དྷཱ་ལ་མཉམ་མ་
བཞག མོས་ཤིན་ཏུ་ཆེ་ཞིང་མདོག་སྔོན་པོའི་དཔྱིད་མགོའི་མེ་ཏོག་
ཅིག་ཅོག་ཙེའི་དཀྱིལ་དུ་ལྡིང་འོང་བ་མཐོང་བ་དང་། རྩེད་ཆས་དེའི་
ཐོག་ཏུ་བཞག་ཡོད་ཅིང་། ཁོ་རང་ཐད་ཀར་རྩེད་བརྙན་གྱི་མལ་ཁྲིའི་
འགྲམ་དུ་སོང་ནས་དྲ་ཡོལ་དེ་གཞོགས་གཉིས་སུ་ཕྱེ། ནད་ཕོག་པའི་
མེ་ཏོག་དེ་དག་མལ་ཁྲིའི་སྟེང་དུ་ཉལ་འདུག་ཅིང་། འོན་ཀྱང་ཁོ་ཚོ་
མྱུར་དུ་ཡར་ལངས་ནས་མེ་ཏོག་གཞན་པ་དག་མགོ་ལྕོག་ལྡེམ་བཞིན་
ཡོད་དེ། ཁོ་ཚོ་ཡང་སྤྲོ་ཚོགས་ལ་ཞུགས་འདོད་པའི་འདུན་པ་བསྟན།
ལོ་ན་བགྲེས་ཤིང་དུད་ཁུང་ཕྱགས་མཁན་གྱི་རྩེད་བརྙན་དེ་ཡར་ལངས་
པ་དང་། ཁོའི་མ་ཁར་ཁུང་བུ་ཞིག་གཏོད་ཡོད་ཅིང་། ཁོས་མཛེས་པའི་
མེ་ཏོག་འདི་དག་ལ་གུས་འདུད་ཅིག་བྱས། མེ་ཏོག་འདི་ཚོ་ནད་ཀྱིས་
མནར་ཡོད་པ་ཞིག་ལ་ཅུང་ཙམ་ཡང་མི་འདྲའོ། ། ཁོ་ཚོ་མལ་ཁྲི་ལས་
སར་བབས་ནས་མེ་ཏོག་གཞན་དག་དང་འདྲེས་ནས་ཧ་ཅང་སྤྲོ་སྐྱིད་
ལྡན་པ་ཞིག་ཏུ་གྱུར་ཡོད།
སྐབས་དེར་དངོས་པོ་ཞིག་ཅོག་ཙེའི་སྟེང་ནས་མར་ལྷུང་བ་དང་འདྲ།
ཨའེ་དྷཱས་ཕྱོགས་དེ་ལ་བལྟས་ནས་སོང་། མ་གཞི་དེ་ནི་གཞན་གྱིས་མོ་
ལ་བྱིན་པའི་རབ་དགའ་དུས་ཆེན་གྱི་ལེགས་སྐྱེས་ཤིག་ཏེ་ཤིང་སྟག་པ་
རྐང་ཐུར་གཅིག་ཡིན། ཁོ་རང་ཆོག་ཙེ་སྟེང་ནས་ཡར་ལྡིང་བ་དང༌། ཁོས་
ཀྱང་དེ་ནི་མེ་ཏོག་ཁྲོད་ཀྱི་གཅིག་ཡིན་པར་འདོད། ཁོའི་ཚུགས་ཀ་ནི་
སྙིང་རྗེ་བོ་ཞིག་ཡོད། པྲ་ཚིལ་གྱིས་བཟོས་པའི་མི་ཆུང་ཆུང་ཞིག་ཁོའི་
རྒྱབ་ལ་ཞོན་ནས་བསྡད་ཡོད་པ་དང་། མགོ་ལ་ཁོབ་ཆེ་བའི་ཞྭ་མོ་ཞིག་
བསྐོན་ཡོད་དེ། བློ་འདོན་པས་གོན་ཡོད་པ་དེ་དང་ཤིན་ཏུ་མཚུངས།
སྟག་པ་རྐང་ཐུར་གཅིག་པོ་དེས་རང་ཉིད་ཀྱི་རྐང་བ་གསུམ་པོས་ཐད་
ཀར་མེ་ཏོག་གི་སྐྱེད་ཚལ་དུ་ལྡིང་སོང་བ་དང་། ལྗིད་ཏིག་ཏིག་གིས་ས་
གཅལ་སྟེང་ལ་རྐང་རྡབ་བྱེད་བཞིན་ཡོད། དེའི་རྒྱུ་མཚན་ནི་ཁོ་རང་
པོ་ལན་གྱི་མཱ་རྫོར་ཁཱ་ཞབས་བྲོ་འཁྲབ་བཞིན་ཡོད་མོད། འོན་ཀྱང་མེ་
ཏོག་གཞན་དག་བྲོ་འདིའི་རིགས་འཁྲབ་པའི་ཐབས་མེད་ཅིང་། རྒྱུ་
མཚན་ནི་ཁོ་ཚོའི་ཕུང་བོ་ཤིན་ཏུ་ཡང་བས། དེ་འདྲའི་རྐང་རྡབ་བྱེད་མི་
ཐུབ།
སྟག་པའི་སྟེང་དུ་ཞོན་པའི་པྲ་ཚིལ་གྱི་མི་དེ་གློ་བུར་དུ་ཆེ་ཞིང་
སྦོམ་པོ་ཞིག་ཏུ་གྱུར། ཁོ་རང་རླུང་འཚུབ་བཞིན་ཤོག་བཟོས་མེ་ཏོག་
གི་ཕྱོགས་སུ་འཆོངས་ཏེ་བཤད་རྒྱུར “འདོད་ཚུལ་ངན་པ་འདི་དག་
བྱིས་པའི་སེམས་ལ་འཇོག་ནུས་སམ། ཡོད་ཚད་ནི་གནས་ལུགས་
མེད་པའི་འཕྲུལ་སྣང་རེ་ཡིན།” ཟེར་བ་དང་། པྲ་ཚིལ་གྱི་མི་དེ་དང་
བློ་འདོན་པ་གཉིས་ནི་དངོས་གནས་ཧ་ཅང་འདྲ་བ་མ་ཟད། ཁོའི་ངོ་
གདོང་དེ་ནི་བློ་འདོན་དང་འདྲ་བར་སེར་བོར་གྱུར་ཡོད་པ་དང་ཁོང་
ཁྲོའང་ལངས་ཡོད། འོན་ཀྱང་ཤོག་བཟོས་མེ་ཏོག་དེ་དག་གིས་ཁོའི་ཕྲ་
ཞིང་རིད་པའི་རྐང་བའི་ཐོག་ཏུ་བརྒྱབས་པ་ན། ཁོ་ནི་ཕྱིར་འདས་ལོག་
གཅིག་གིས་སྔར་གྱི་པྲ་ཚིལ་གྱི་མི་ཆུང་ངུ་དེར་གྱུར། ཁོའི་རྣམ་འགྱུར་
དེ་ལ་ལྟོས་དང་། དངོས་གནས་སྤྲོ་བ་ཆེན་པོ་ཡོད། ཨའེ་དྷཱ་ཡིས་མ་
བཟོད་པར་ཧབ་ཆ་རྒྱག་བཞིན་ཡོད། སྟག་པའི་ཤིང་ཐུར་དེ་མུ་མཐུད་
དུ་བྲོ་འཁྲབ་ཀྱིན་ཡོད་པ་དང་། ཐ་ན་བློ་འདོན་པ་དེའང་ཁོའི་རྗེས་དེད་
དེ་བྲོ་མི་འཁྲབ་ཐབས་མེད་གྱུར། ད་ནི་ཁོ་རང་སྦོམ་པོར་གྱུར་ནའང་
འདྲ། ཕྲ་བར་གྱུར་ནའང་ཆོག དེ་མིན་སྔར་ལྟར་ཞྭ་མོ་ནག་པོ་གྱོན་
པའི་པྲ་ཚིལ་གྱི་མི་དེར་གྱུར་ཀྱང་དངོས་གནས་སྐྱོན་ཅི་ཡང་མེད།
སྐབས་འདིར་མེ་ཏོག་གཞན་པ་འགས། ཁྱད་པར་སྔོན་ཆད་རྩེད་བརྙན་
གྱི་མལ་ཁྲིའི་སྟེང་གཉིད་མྱོང་བའི་མེ་ཏོག་དེ་དག་གིས། སྟག་པའི་ཤིང་
ཐུར་ལ་གུས་ལུགས་ཅན་གྱི་སྐད་ཆ་འགའ་བཤད་རྗེས། ཤིང་ཐུར་དེས་
ཀྱང་ཁོ་རང་ངལ་གསོར་བཅུག
སྐབས་འདིར་ཐེམ་སྒམ་ལས་གློ་བུར་དུ་ཚུར་རྡུང་བའི་སྒྲ་ཆེན་པོ་
ཞིག་གྲགས་བྱུང་། ཨའེ་དྷཱའི་རྩེད་བརྙན་སོ་ཧྥེ་དང་རྩེད་ཆས་གཞན་
དག་ཚང་མ་ནང་དུ་གཉིད་འདུག དུད་ཁུང་ཕྱགས་པའི་མི་དེ་མགྱོགས་
མྱུར་ངང་ཅོག་ཙེའི་གམ་དུ་སོང་བ་དང་། དྲང་མོར་ཐང་དུ་ཉལ་ནས་
བསྡད་དེ། ཐེམ་སྒམ་གྱི་ཁ་ཕྱེ་ཙམ་བྱས། དེ་དུས་སོ་ཧྥེ་ཡར་ལངས་ནས་
ཕྱོགས་བཞིར་བལྟས་པ་ན་ཡ་མཚན་སྐྱེས་བྱུང་།
མོས“འདིར་སྤྲོ་ཚོགས་ཤིག་ཡོད་ངེས་ཏེ།ཅིའི་ཕྱིར་ང་ལ་མ་བཤད་
པ་ཡིན་ནམ།" ཟེར
དུད་ཁུང་ཕྱགས་མཁན་གྱིས “ཁྱེད་རང་ང་དང་མཉམ་དུ་བྲོ་
འཁྲབ་འདོད་དམ།” ཞེས་དྲིས།
མོས “ཁྱོད་ནི་དངོས་གནས་མཛེས་པའི་བྲོ་འཁྲབ་རོགས་ཤིག་
རེད”ཟེར་ནས་རྒྱབ་ཁོ་ལ་གཏད་ནས་བསྡད།
དེ་རྗེས་མོ་རང་ཐེམ་སྒམ་སྟེང་དུ་ཙོག་བསྡད་པ་དང་། མོས་སེམས་སུ་
མེ་ཏོག་ཅིག་རང་ལ་བྲོ་འཁྲབ་རོགས་སུ་ཡོང་ངེས་པར་འདོད། འོན་ཀྱང་
མེ་ཏོག་གཅིག་ཀྱང་མ་ཡོང་སྟེ། དེའི་རྐྱེན་གྱིས་མོས “ ཨུ་ཧུ། ཨུ་ཧུ།” གློ་
ལུ་བྱས་ཀྱང་། སྔར་བཞིན་མེ་ཏོག་གཅིག་གིས་ཀྱང་མོ་བསུ་བ་མ་བྱས།
དུད་ཁུང་ཕྱགས་མཁན་དེ་རང་གཅིག་པུ་བྲོ་འཁྲབ་བཞིན་ཡོད་པ་དང༌།
དེ་མིན་འཁྲབ་པ་དེ་འདྲའི་མི་བཟང་བ་ཞིག་མིན་ནོ། །
ད་ལྟ་མེ་ཏོག་གང་གིས་ཀྱང་སོ་ཧྥེ་ལ་ཁ་ཡ་མི་བྱེད་པས།མོ་བསམ་
བཞིན་དུ་ཐེམ་སྒམ་སྟེང་ནས་འགྱེལ་ཁུལ་བྱས་པ་དང་། ཐད་ཀར་ཐང་
ལ་ལྷུང་ནས་སྒྲ་ཆེན་པོ་ཞིག་གྲགས། མེ་ཏོག་འདི་དག་མོ་ལ་དངོས་
གནས་ཤ་ཚ་བ་ཡིན། སྔོན་མོའི་མལ་ཁྲིའི་སྟེང་དུ་ཉལ་མྱོང་བའི་མེ་
ཏོག་དེ་ལྷག་ཏུ་མོ་ལ་ཤ་ཚ་ཞིང་སྙིང་ཉེ་བར་བྱེད།འོན་ཀྱང་མོ་ཅུང་ཙམ་
ཡང་སྐྱོན་མི་འདུག ཨའེ་དྷཱའི་མེ་ཏོག་གིས་མལ་ཁྲི་སྐྱིད་པོ་ཞིག་ཡོད་
པ་དེའི་སྟེང་དུ་བསྡད་ནས། མོ་ལ་བཀའ་དྲིན་ཞུ་བའི་ཚུལ་བསྟན། ཁོ་
ཚོས་ཨའེ་དྷཱ་ཟླ་འོད་འཕྲོས་ཡོད་པའི་ས་གཅལ་གྱི་དཀྱིལ་དུ་ཡོང་ནས།
ཁོ་ཚོ་དང་མཉམ་དུ་བྲོ་འཁྲབ་ན་འདོད་མོད། མེ་ཏོག་གཞན་དག་ཡོད་
ཚད་མོའི་འདབས་སུ་ཡོང་ནས་སྐོར་བ་ཞིག་བྱས་ནས་བསྡད་ཡོད། ད་
ལྟ་སོ་ཧྥེ་དངོས་གནས་དགའ་སྤྲོ་ཚད་མེད་སྐྱེས་པ་ཡིན། མོས་ཁོ་ཚོ་
གང་འདོད་དུ་རང་ཉིད་ཀྱི་མལ་ཁྲི་སྤྱད་ཆོག་ཅེས་བཤད་པ་དང་། རང་
ཉིད་ཐེམ་སྒམ་ནང་དུ་གཉིད་ཀྱང་སྐྱོན་མི་འདུག་ཟེར།
འོན་ཀྱང་མེ་ཏོག་གིས “ང་ཚོས་སྙིང་ཐག་པ་ནས་ཁྱོད་ལ་བཀའ་
དྲིན་ཆེ་ཞུ། ཡིན་ཡང་ང་ཚོ་ཡུན་རིང་ཞིག་ལ་གསོན་མི་ཐུབ་སྟེ། སང་
ཉིན་ཚང་མ་ཤི་དགོས། འོན་ཀྱང་ཁྱེད་ཀྱིས་གྲོགས་པོ་ཆུང་ཆུང་ཨའེ་
དྷཱ་ལ་བཤད་དགོས་པ་ནི། ང་ཚོ་མེ་ཏོག་ལྡུམ་རའི་ནང་དུ་དུར་སྦས་བྱེད་
དགོས་པ་དེ་ཡིན་ཏེ། གསེར་བྱིའུ་ཡང་གནས་དེར་སྦས་ཡོད། སང་ལོའི་
དབྱར་ཁར་སླེབས་ཚེ། ང་ཚོ་ནི་ཕྱིར་སད་ནས་མཛེས་ཤིང་ཡིད་དུ་འོང་
བ་ཞིག་སྐྱེས་ཡོང་ངེས།” ཟེར།
སོ་ཧྥེ་ཡིས “མི་ཆོག ཁྱེད་ཚོ་དངོས་གནས་ཤི་མི་རུང་།” ཟེར་ནས་
རེ་རེ་ལ་འོ་ཞིག་བྱས།
དེ་དུས་ཁང་བའི་སྒོ་གློ་བུར་དུ་ཕྱེ་བྱུང་། མེ་ཏོག་གང་མང་ཞིག་བྲོ་
འཁྲབ་བཞིན་ནང་དུ་ལྡིང་འོང་། ཨའེ་དྷཱ་ཡི་བསམ་ཡུལ་ལས་འདས་
པ་ཞིག་ནི་ཁོ་ཚོ་གནས་གང་ཞིག་ནས་ཡོང་བ་མི་ཤེས་མོད། ཁོ་ཚོ་ནི་
རྒྱལ་པོའི་ཕོ་བྲང་གི་མེ་ཏོག་དེ་དག་ཡིན་པ་ཁོ་ཐག་ཡིན། སྔོན་ལ་ནང་
དུ་ཡོང་བཞིན་པ་ནི་མཛེས་ཤིང་ལྟ་ན་སྡུག་པའི་རྒྱ་སེའི་མེ་ཏོག་རྐང་
གཉིས་ཡིན། དེ་གཉིས་རེ་རེ་ནས་མགོ་ལ་རྒྱལ་པོའི་ཅོད་པན་ཞིག་
གོན་ཡོད་དེ། མ་གཞི་དེ་གཉིས་ནི་མེ་ཏོག་རྣམས་ཀྱི་རྒྱལ་པོ་དང་རྒྱལ་
མོ་རྣམ་གཉིས་ཡིན། དེ་རྗེས་སུ་མཛེས་སྡུག་ལྡན་པའི་མེ་ཏོག་གཞུང་
རྟ་དང་མེ་ཏོག་རྡོ་སྨྱུག་འགའ་ནང་དུ་ཡོང་ནས་ཕྱོགས་གང་སར་གཏད་
དེ་གུས་ཕྱག་འཕུལ་བ་དང་། ད་དུང་རོལ་ཆའི་རུ་ཁག་ཞིག་ཀྱང་ཁྲིད་
བྱུང་། འདབ་མ་ཆེ་བའི་རྒྱ་མེན་མེ་ཏོག་དང་མེ་ཏོག་ལུག་མིག་གཉིས་
ཀྱིས་ཤུགས་ཆེན་པོས་སྲན་མའི་ཤུན་ལྤགས་འབུད་བཞིན་གདོང་ཡང་
དམར་པོར་གྱུར་འདུག མདོག་སྔོན་པོའི་མེ་ཏོག་མུ་མེན་དང་མདོག་
དཀར་པོའི་དབྱིབས་གཟུགས་ཁ་བ་དང་འདྲ་བའི་མེ་ཏོག་དེ་གཉིས་
ཀྱིས་“ཏེན་ཏང་ཏེན་ཏང་།” ཞེས་སྒྲ་འབྱིན་དུ་འཇུག་པ་དང༌། ཁོ་ཚོའི་
སྟེང་དུ་དྲིལ་བུ་མང་བོ་ཞིག་བཏགས་ཡོད་པ་དང་འདྲ། རོལ་དབྱངས་
དེ་དངོས་གནས་དགོད་བྲོ་བ་ཞིག་རེད། ཅང་མ་འགོར་བར། མེ་ཏོག་
གཞན་པ་དག་ཀྱང་ཡོང་ནས་མཉམ་དུ་བྲོ་འཁྲབ་བཞིན་ཡོད། མེ་ཏོག་
འདི་དག་གིས་ཕན་ཚུན་ལ་འོ་བྱེད་བཞིན་ཡོད་དེ། ཁོ་ཚོ་བལྟས་པ་
ཙམ་གྱིས་ཧ་ཅང་མཛེས་པར་སྣང་།
མཇུག་མཐར་མེ་ཏོག་ཚོས་ཕན་ཚུན་ལ་མཚན་བདེ་ཞུ་བཞིན་
ཡོད།དེ་ནས་ཨའེ་དྷཱ་མལ་ཁྲིའི་སྟེང་དུ་གཉིད་པ་དང༌།མོས་མཐོང་བའི་
རྣམ་པ་འདི་དག་ཡང་བསྐྱར་ཁོའི་རྨི་ལམ་དུ་མངོན་བྱུང་
ཁོ་མོ་ཉིན་གཉིས་པར་ཡར་ལངས་སྐབས། བྲེལ་འཚུབ་ངང་ཅོག་
ཙེའི་གམ་དུ་སོང་སྟེ། མེ་ཏོག་དེ་དག་ད་དུང་ཡོད་མེད་ལ་བལྟས། མོས་
མལ་ཁྲི་གབ་ཡོད་པའི་ཡོལ་བ་གཞོགས་གཉིས་སུ་འཐེན། རེད་ལགས།
མེ་ཏོག་རྣམས་སྔར་བཞིན་ཡོད། ཡིན་ཡང་སྔོན་དང་སྡུར་ན་ཁོ་ཚོའི་
གསོན་ཤུགས་ཉམས་ཡོད། སོ་ཧྥེ་སྔར་བཞིན་ཐེམ་སྒམ་ནང་དུ་གཉིད་
འདུག་སྟེ། མོས་ཚུགས་ཀ་ལ་བལྟས་ན་ད་དུང་གཉིད་ལས་སངས་མེད་
པ་དང་འདྲ།
ཨའེ་དྷཱས “ཁྱེད་ཀྱིས་ད་དུང་ང་ལ་བཤད་འདོད་པའི་སྐད་ཆ་དེ་
ཡིད་ལ་དྲན་ནམ།” ཞེས་དྲིས། འོན་ཀྱང་སོ་ཧྥེ་ཡི་ཚུགས་ཀ་ནི་གླེན་
ཚོད་ཚོད་ཅིག་ཏུ་མངོན་ཡོད་པ་དང་སྐད་ཆ་གཅིག་ཀྱང་མ་བཤད།
ཨའེ་དྷཱས “ཁྱེད་རང་དངོས་གནས་མི་ལེགས་ཏེ། ཡིན་ཡང་ཁོ་ཚོ་
ཁྱོད་དང་མཉམ་དུ་བྲོ་འཁྲབ་ཟིན།” ཞེས་བཤད།
དེ་ནས་མོས་ཤོག་སྒམ་ཆུང་ཆུང་ཞིག་ཁྱེར་ཡོང་བ་དང་། དེའི་སྟེང་
དུ་མཛེས་པའི་བྱིའུ་འགའ་བྲིས། མོས་ཤོག་སྒམ་གྱི་ཁ་ཕྱེས་ནས། རྙིད་
ཟིན་པའི་མེ་ཏོག་རྣམས་ནང་དུ་བཞག
མོས་བཤད་རྒྱུར “འདི་ནི་ཁྱེད་ཚོའི་སྙིང་རྗེ་བོའི་རོ་སྒམ་ཡིན།
ངའི་མ་སྤུན་གཅེན་གཅུང་གཉིས་ནོར་ཝེ་རྒྱལ་ཁབ་ཏུ་བསྡད་ཡོད་
ཅིང་། ཁོང་གཉིས་ང་ལ་བལྟ་རུ་འོང་བའི་ཚེ་ན། ང་ལ་རོགས་བྱས་ཏེ་
ཁྱེད་ཚོ་མེ་ཏོག་ལྡུམ་རའི་ནང་དུར་སྦོས་བྱེད་སྲིད་དེ། ཁྱེད་ཚོ་སང་ལོ་
དབྱར་དུས་ཕྱིར་སྐྱེ་ཡོང་སྟེ། ཆེས་མཛེས་པའི་མེ་ཏོག་ཏུ་འགྱུར་ངེས་
ཡིན།
ནོར་ཝེ་ཡི་མ་སྤུན་གཅེན་གཅུང་གཉིས་ནི་རྩེད་མོར་དགའ་བའི་
བྱིས་པ་གཉིས་ཡིན་ཏེ། གཅིག་གི་མིང་ལ་རྗེམ་སི་ཟེར་བ་དང་། གཅིག་
གི་མིང་ལ་ཨ་ཊཱོལ་ཧྥ་སི་ཟེར། ཁོ་གཉིས་ཀྱི་ཨ་ཕས་ཁོ་གཉིས་ལ་གཞུ་
རེ་བྱིན་པ་དང་།ཁོ་ཚོས་དེ་ཡང་ཁྱེར་ཡོང་ནས་ཨའེ་དྷཱ་ལ་བསྟན། མོས་
རྙིད་ཟིན་པའི་མེ་ཏོག་དེ་དག་གི་གཏམ་རྒྱུད་ཚང་མ་ཁོ་ཚོར་བཤད་
ནས་ཉན་དུ་བཅུག་པ་དང་། ཁོ་ཚོས་ཀྱང་དེ་དག་ཐོས་ནས་མེ་ཏོག་
ཚོར་འདས་མཆོད་སྒྲུབ་པ་ཡིན། བྱིས་པ་འདི་གཉིས་ཀྱི་ཕྲག་ཏུ་གཞུ་
ཁུར་ནས་སྔོན་དུ་འགྲོ་བཞིན་ཡོད། ཨའེ་དྷཱའི་ལག་ཏུ་མེ་ཏོག་བཞག་
ཡོད་པའི་ཤོག་སྒམ་ཡག་པོ་དེ་བཟུང་ནས་རྗེས་ནས་ཡོང་བཞིན་ཡོད།
ཁོ་ཚོས་མེ་ཏོག་ལྡུམ་རའི་ནང་དུ་དོང་ཆུང་ཆུང་ཞིག་བརྐོས། ཨའེ་དྷཱ་
ཡིས་སྔོན་ལ་མེ་ཏོག་ཚོར་འོ་ཞིག་བྱས་པ་དང་། དེ་རྗེས་སྒམ་ཆུང་དང་
མཉམ་དུ་ས་འོག་ཏུ་དུར་སྦོས་བྱས། རྗེམ་སི་དང་ཨ་བྷོལ་ཧྥ་སི་གཉིས་
ཀྱིས་དུར་ཐོག་ལ་མདའ་འཕངས་ནས་གུས་ལུགས་མཚོན་པར་བྱས་པ་
ཡིན་ཏེ། དེའི་རྒྱུ་མཚན་ཁོ་ཚོ་ལ་མེ་མདའ་མེད་ཅིང་། མེ་སྒྱོགས་ཡང་
མེད་དོ། །
